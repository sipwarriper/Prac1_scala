<page>
    <title>Església Ortodoxa Romanesa</title>
    <ns>0</ns>
    <id>83379</id>
    <revision>
      <id>13722906</id>
      <parentid>13569736</parentid>
      <timestamp>2014-07-01T13:42:25Z</timestamp>
      <contributor>
        <username>Langtoolbot</username>
        <id>128552</id>
      </contributor>
      <minor></minor>
      <comment>Corregit: període de història. La  període d'història. La</comment>
      <text>{{millorar ortografia|data=abril de 2013}}
[[Fitxer:Christogram with Jesus Prayer in Romanian.jpg|thumb|222px|Filocalia]]
L''''Església Ortodoxa Romanesa''' (''Biserica Ortodoxă Română'' en [[romanès]]) és una de les [[Església autocèfala|esglésies autocèfales]] integrades en la comunió ortodoxa. En formen part la majoria dels romanesos (el 86,8% de la població de [[Romania]], segons el cens de l'any [[2002]]). Pel número dels seus fidels, és la segona de les esglésies ortodoxes autocèfales, només darrere de l'[[Església Ortodoxa Russa]]. Els fidels de l'Església Ortodoxa Romanesa sovint s'hi refereixen com a ''Dreapta credinţă'' («creença correcta, autèntica», nom semblant al grec Ορθος δοξος, «creença correcta, recta»). Els creients ortodoxos són coneguts a vegades com a ''dreptcredincioşi'' o ''dreptmăritori creştini''.

== Organització ==
=== Òrgans centrals de deliberació i executiu ===
La més alta autoritat de l'Església Ortodoxa Romanesa per tots els problemes dogmàtics i canònics, així com per regular les relacions amb les altres esglésies ortodoxes i cristianes és el Sant Sínode, integrat pel patriarca i els jerarques de l'Església en funcions ([[metropolità|metropolitans]], [[arquebisbe]]s, [[bisbe]]s, [[arquebisbe vicari|arquebisbes vicaris]] i [[arquebisbe vicari|bisbes vicaris]]). Entre les reunions del [[Sant Sínode]] funciona el Sínode Permanent integrat pel patriarca, els metropolitans i el secretari del Sant Sínode. L'organisme representatiu de l'Església Ortodoxa Romanesa en els apartats administratius, econòmics i aquells que no depenen del Sant Sínode és l'Assemblea Nacional de l'Església, integrada per tres representants de totes les diòcesis (un clergue i dos seculars) que han de ser designats per les assemblees diocesanes respectives per períodes de quatre anys. L'organisme suprem administratiu, conjuntament amb el Sant Sínode i l'Assemblea Nacional de l'Església és el Consell Nacional Eclesial, integrat per tres clergues i deu seculars, elegits a l'Assemblea Nacional de l'Església per períodes de quatre anys. El patriarca de l'Església Ortodoxa Romanesa és el president de tots aquests organismes, en qualitat de líder de l'ortodòxia romanesa. 

=== Vida monàstica ===
Dins del patriarcat romanès actualment hi ha 423 monestirs, i hi ha aproximadament uns 8.000 monjos.

=== Ensenyança teològica ortodoxa ===
==== Ensenyament teològic preuniversitari ====
* 37 seminaris teològics (4 monacals)
* 8 escoles de post-batxiller teològiques sanitàries
* 11 escoles de cant eclesial

==== Ensenyament teològic universitari ====
Aquest ensenyament està organitzat en 11 facultats teològiques i 4 departaments, amb 4 departaments:
* Teologia pastoral.
* Teologia didàctica.
* Teologia social.
* Art sacre.

5 de les facultats de teologia organitzen cursos de doctorat. 

==== Ensenyament religiós a les escoles públiques ====
10.185 professors de religió imparteixen classes de religió a les escoles públiques romaneses. D'aquests 3.221 són titulars, 2.638 són indefinits, 1.076 en grau d'interins a jornada completa i 221 en grau d'interins a temps parcial. Tots aquests professors tenen una ampla formació religiosa, ja que s'han hagut de formar en teologia.

=== Activitat missionera social i filantròpica ===
285 sacerdots asseguren l'assistència religiosa en hospitals i instituts mèdics, 137 sacerdots estan integrats dins l'exèrcit romanès, 20 dins del Ministeri d'Administració i Interior, 39 en les presons de Romania. L'Església Ortodoxa Romanesa sosté a 237 institucions pròpies d'assistència social (65 per infants, 25 per malalts, 92 cantines per alimentar a gent de perill d'exclusió social, 22 centres mèdics i farmàcies socials, 22 centres de diagnòstic i tractament i centres d'assistència per famílies en dificultats).

L'any 2005 aproximadament 384.323 persones es van beneficiar de programes socials de l'Església en funció del pressupost destinat a aquestes obres socials, que ascendeix aproximadament a 13 milions d'euros.

=== Art iconogràfic a Romania ===
[[Fitxer:Iconjesus.jpg|thumb|222px|Icona de [[Jesucrist]]]]
[[Fitxer:Icontrinity.jpg|thumb|Icona de la [[Santíssima Trinitat|Trinitat]]]]
[[Fitxer:Iconpeter.jpg|thumb|222px|Icona de [[sant Pere]]]]
A l''''Església Ortodoxa Romanesa''' les [[icona|icones]] són molt presents, ja que formen part de les tradicions de les [[Esglésies ortodoxes]]. Aquest art pictòric va sobreviure a l'època comunista romanesa. Actualment encara hi ha artistes que realitzen icones a [[Romania]].

=== Organització territorial ===
==== A Romania ====
* Seu Metropolitana de Muntènia i Dobrodja
** Arquebisbat de Bucarest
** Arquebisbat de Tomis
** Arquebisbat de Targoviste
** Diòcesi de Buzau
** Diòcesi d'Arges i Muscel
** Diòcesi del Baix Danubi
** Diòcesi de Slobozia i Calarasi
** Diòcesi d'Alexandria i Teleorman
* Seu Metropolitana de Moldàvia i Bucovina
** Arquebisbat de Iasi
** Arquebisbat de Suceava i Radauti
** Diòcesi de Roman
** Diòcesi d'Husi
* Seu Metropolitana de Transsilvània
** Arquebisbat de Sibiu
** Diòcesi de Covasna i Harghita
* Seu Metropolitana de Cluj, Alba, Crisana i de Maramures (Cluj-Napoca)
** Arquebisbat de Vad, Feleac i Cluj
** Arquebisbat d'Alba Iulia
** Diòcesi de Maramures i Satmar
** Diòcesi d'Oradea, Bihor i Salaj
* Seu Metropolitana d'Oltènia
** Arquebisbat de Craiova
** Diòcesi de Ramnic
* Seu Metropolitana de Banat
** Arquebisbat de Timisoara
** Arquebisbat d'Arad
** Diòcesi de Caransebes
** Diòcesi de Deva i Hunedoara

==== Fora de Romania ====
* [[Església ortodoxa autònoma de Bessaràbia]] ([[República de Moldàvia]])
* Metropolità ortodox romanès a Alemanya i Europa Central.
* Metropolità ortodox romanès d'Europa occidental i meridional.
* Arquebisbat ortodox romanès a Amèrica i Canada.
* Diòcesi ortodoxa romanesa a Hongria.
* Diòcesi ortodoxa romanesa a Sèrbia i Montenegro.

==Orígens i primeres mostres del cristianisme a la Dàcia==
[[Fitxer:Dacia 82 BC.png|right|thumb|El territori de la [[Dàcia]] vers l'any 82 aC]]

=== La Dàcia clàssica i romana ===
El territori de l'actual [[Romania]] va ser un dels primers territoris del continent europeu en rebre l'impacte de les cultures neolítiques desenvolupades al voltant del «[[Creixent Fèrtil]]». Aquest territori estava poblat pels [[daci]]s i els [[gueta|guetes]] que suposadament formaven part dels [[Regió de Tràcia|tracis]]. [[Tucídides]] diu que ja hi vivien a mitjans del [[segle VI aC]] durant l'expedició del rei [[Darios I de Pèrsia]], i més tard van seguir a Sitalces com a cap de la confederació tribal tràcia dels Odrisis. Durant l'expedició de [[Filip II de Macedònia]] a [[Tràcia]], els tribals ocupaven les regions entre el Danubi i els Balcans (havien estat desplaçats darrerament pels ''kelts'' probablement [[celtes]]) i al seu torn van expulsar els guetes cap a l'altre costat de riu. [[Alexandre Magne]] al [[335 aC]] va trobar els guetes a l'altre costat de l'[[riu Ister|Ister]], amb uns deu mil guerrers i quatre mil cavallers. Durant la invasió dels [[gals]] –un poble celta– els guetes van estar en guerra amb ells però foren derrotats i milers de guetes foren venuts com a esclaus a [[Atenes]] (en aquesta època apareixen molts esclaus que es diuen ''geta'' o ''dacus'' o ''davus'').
 
La societat dels dacis va evolucionar en diverses formes d'organització més complexes en comparació als altres pobles d'aquesta part del centre-est del continent europeu. La religió dels dacis rebia una certa influència de la [[religió hel·lènica]]. Així constava amb tot un panteó de déus on s'identificava a cada déu amb algun element del medi on vivien. [[Zamolxys]] era el déu suprem i de tota la Terra, era a més la divinitat dels vius i els morts, del món subterrani i de la vida després la mort. [[Gebeleizis]] era el déu del foc, de la guerra i de la pluja, es creu que és l'homòleg del déu nòrdic [[Thor]], [[Derzis]] era el déu de la salut, [[Bendis]] era la deessa del camp, vinculada a la màgia, a l'amor i a la maternitat, finalment trobem la deessa [[Kotys]] que era la reina mare de la mitologia dàcia. 

L'estat daci sota la direcció del cabdill [[Burebista]] (70-44 aC) es va organitzar en un estat fortament centralitzat que va arribar a amenaçar els interessos a la zona del creixent [[Imperi Romà]]. L'any [[44 aC]] [[Juli Cèsar]] va planificar tot un seguit de campanyes contra els dacis, campanyes que mai va poder dur a terme, al morir assassinat. El líder dels dacis, Burebista, com succeí amb el Cèsar romà, va morir assassinat també i l'estat daci es va fragmentar en petites comunitats corresponents a les tribus dàcies. La divisió perdurà fins que l'any [[95 dC]], quan el cabdill [[Decebal]] va tornar a unificar de nou al poble daci en un estat que va tornar a ser un potent enemic dels romans a la regió. Per aquest motiu l'emperador [[Trajà]] va començar tot un seguit de campanyes contra els dacis i els seus aliats, els guetes. Aquestes es coneixen amb el nom de les [[Guerres Dàcies]] ([[101]]-[[102]] i [[105]]-[[106]]), on els dacis i els guetes foren derrotats i el centre i el sud del territori daci va passar a formar part de l'Imperi Romà, creant-se així la província romana de la Dàcia. Les muntanyes dels [[Carpats]] i la part nord de l'actual Romania van passar a constituir el territori de la Dàcia lliure, però tot i això el poble daci que es trobava en aquest territori va sofrir una profunda romanització en tots els sentits.

Dàcia va esdevenir província romana l'any 107 (Dàcia Trajana o simplement Dàcia) amb uns límits definits: a l'oest el riu Tysia que separava el país de Iaziges metanastes; al nord les muntanyes dels Carpats; a l'est el Hierasus fins a la confluència amb l'Ister; i al sud quedava separada de [[Mèsia]] pel [[Danubi]]. El pont construït per l'arquitecte de Trajà, [[Apol·lodor de Damasc]], a les portes de Ferro assegurava la comunicació amb les terres del sud, no obstant fou destruït per odre de l'emperador Adrià el 120 per prevenir incursions dels bàrbars a Tràcia. També es van construir carreteres, bàsicament tres, connectades a la via Trajana al sud de Danubi. El 108 es va fundar la metròpoli Ulpia Traiana Augusta Dacica Sarmizegetusa, damunt del que havia estat l'antiga capital de l'estat daci Sarmizegetusa.

La província de Dàcia fou poblada amb romans de moltes procedències; la província era consolar i estava administrada per [[Llegat (magistratura)|llegats]]. Dues [[legió romana|legions]] foren estacionades al país. Es va dividir en dos el [[129]]: Dàcia Inferior i Dàcia Superior. Marc Aureli (161-180) la va dividir en tres províncies: Dàcia Porolissensis (per la ciutat de Porolissum), Dàcia Apulensis (per la ciutat d'Apulum) i Dàcia Malvensis (per la ciutat - desconeguda- de Malva) amb una capital comuna i una assemblea comuna però independents cadascuna amb el seu procurador, subordinat a un governador de rang consular (procònsol). 

L'any [[271]] dC l'emperador [[Lluci Domici Aurelià]] va decidir evacuar els territoris de la província de la Dàcia i ubicar una nova província de la Dàcia al Sud del Danubi que va ser poblada amb la major part dels colons romans i aquells dacis que van voler romandre sota el control de [[Roma]], ja que per l'Imperi era més fàcil controlar les fronteres naturals. Això va fer que l'antic territori de l'antiga Dàcia fos ocupat progressivament per tots els pobles que des de les planures danubianes volien entrar dins l'Imperi Romà. Així per aquells territoris varen passar els [[Got (poble germànic)|gots]] i d'altres [[pobles germànics]] que els varen succeir. Els colons romans foren instal·lats al sud del riu Danubi entre l'alta i la baixa [[Mèsia]], en un districte conegut com a Dàcia Aureliana, que després es va dividir en dues províncies: Dàcia Ripensis (al [[Danubi]] amb capital a Ratiaria) i Dàcia Mediterrània amb capital a Serdica, que junt amb tres províncies més fou part de la diòcesi de Dàcia. Les relacions comercials entre els dos costats del riu van continuar i la llengua llatina va continuar subsistint. De l'actual Romania només va romandre sota control romà la província romana de [[Scythia Minor]], amb capital a Tomis (actual [[Constanţa]]), aspecte important a tenir en compte des d'un punt de vista a la difusió del cristianisme per la regió.

=== Invasions i primeres mostres del cristianisme ===
[[Fitxer:Tombofmartyrs.jpg|right|thumb|Sepulcre cristià de [[Niculiţel]] on es troben localitzades les restes dels primers màrtirs cristians a la Dàcia]] 

El [[376]] la regió fou conquerida pels [[huns]] que dominaren als [[ostrogot]]s, per la seva banda els [[visigot]]s es desplaçaren a les fronteres de l'Imperi Romà per poder entrar dins el mateix com a poble federat. Els huns van mantenir el domini a la regió fins a la mort d'[[Àtila]] el [[453]]. Aleshores els [[gèpides]] dirigits per [[Ardaric]] van erigir el seu regne que va subsistir fins al [[566]] quan fou destruït pels [[llombards]], que foren desplaçats pels [[avar]]s (segona meitat del [[segle VI]]). Aquests van dominar la regió durant uns 230 anys quan el regne fou destruït per [[Carlemany]] a finals del [[segle VIII]] ([[791]]). Al mateix temps començaren a arribar els [[pobles eslaus|eslaus]] que s'establien pacíficament i foren considerats la classe baixa i servil de la societat. Se'ls permetia l'assentament al territori per produir productes agrícoles, però a poc a poc es van establir arreu i es van fusionar amb altres grups que hagueren quedat a la regió com celtes, guetes, dacis o romans. Destruït el regne [[avar]] el seu lloc fou ocupat pels [[Hongria|hongaresos]], que el [[segle IX]] van entrar a Dàcia i només van trobar camperols eslaus organitzats per clans i sense poder central. Aquests eslaus eren els [[valac]]s o ''vlakhs'' (ells s'anomenaven ''rumunii'') que eren una barreja d'eslaus, celtes, guetes, dacis, romans i altres pobles que havia estat vivint a les muntanyes o a llocs allunyats però amb predomini dels eslaus. El [[segle X]] els valacs ja estaven sotmesos a Hongria.

El 976 el príncep búlgar David fou assassinat per un valac. L'Imperi Búlgar va caure en poder de [[Bizanci]] el [[1018]]. Els valacs en foren aliats de Bizanci i van servir al seu exèrcit però les incursions dels [[petxeneg]]s o ''patzinak'' (finalment establerts al nord-est de [[Bulgària]]) va provocar l'emigració de molts valacs i sobretot dels [[dacoromà|dacoromans]] del sud del Danubi al [[segle XI]]. Les guerres amb Hongria i les incursions dels [[uzes]], una tribu turca, vers el 1100, van ajudar a aquesta emigració; aquests emigrants es van dividir: uns cap a l'oest, on van originar les comunitats arumanes de [[Dalmàcia]] (morlacs o mavrovlakhs que vol dir valacs negres) i [[Regió d'Ístria|Ístria]] (istroromans); altres cap al sud on van originar els arumans que viuen avui a [[Grècia]], Bulgària, [[República de Macedònia|Macedònia]] i [[Albània]], països on van originar les branques dels kutzovalacs (Grècia), dels walaohians i dels vlakhs (a Bulgària), dels txobans o farseroti (a Albània), dels meglenorumans a Macedònia. A [[Sèrbia]] els arumans van originar comunitats de cultura comuna conegudes avui pels noms de [[tsintsar]]s (''cincars'', també anomenats timok vlakh, torlacs, xopes o tribalis). Els que van emigrar al nord van originar el dacoromans (els romanesos actuals); els macedoromans (aromans de Romania) són probablement emigrants posteriors.

Pel que fa la presència i la difusió del [[cristianisme]] a la regió es creu que aquest arribà a la mateixa de la mà de l'apòstol [[Sant Andreu apòstol|Sant Andreu]] que va fer una tasca evangelitzadora pels territoris de l'actual Romania, [[Ucraïna]], la costa russa del [[Mar Negre]] i el [[Caucas]], assentant possiblement la seva residència a Tomis (Constanţa) al llarg d'un ampli període, motiu pel qual la ciutat romana va passar a ser considerada seu episcopal, tal com ho demostren els nombrosos documents que parlen de l'antiga ciutat romana. No és en va que Sant Andreu és el patró de Romania entre altres països (que se celebra el [[30 de novembre]] per commemorar el seu martiri i mort a mans dels romans). Tot i això no se sap amb seguretat si les poblacions dàcies es van convertir al cristianisme o si majoritàriament varen romandre en llurs creences romanes o d'origen daci. 

Un cop el cristianisme es va convertir amb l'[[Edicte de Milà]] ([[313]]) en la religió de l'Imperi, aquest es va anar difonent més àmpliament per l'antiga província romana de la Dàcia, ja que a la regió es va traslladar el bisbe arrià [[Ulfias]] (345), (ordenat com a tal pel bisbe arrià [[Eusebi de Nicomèdia]]), per tal de convertir al cristianisme els [[Got (poble germànic)|gots]] presents als territoris de la Dàcia, més concretament a l'[[arrianisme]]. Ulfilas va difondre la paraula de [[Crist]] en llengua grega, goda i llatina i posteriorment va ser l'autor de la traducció de la Bíblia a la [[llengua gòtica]], però cap al [[348]] va haver de fugir d'aquests territoris i refugiar-se més enllà del Danubi, ja que els cabdills visigots desconfiaven de la seva presència.
[[Fitxer:Turnu Severin Kirche.jpg|thumb|Restes d'una primitiva església ortodoxa a [[Drobeta-Turnu Severin]].]]

Certament és encara una incertesa la difusió real del cristianisme a aquesta part dels [[Balcans]], evidenciant-se però que a aquesta regió la religió cristiana era present, potser de forma feble i en un estat incipient, ja que l'antiga província romana de la Dàcia en aquell moment es trobava exposada a l'arribada continua de pobles germànics o eslaus procedents d'altres parts del continent europeu. En tot cas s'han trobat les restes d'una església primitiva a la regió del Baix Danubi, a [[Sucidava]] (sembla que la mateixa va ser destruïda pels huns i reconstruïda per [[Justinià I]] en els primers anys del seu mandat com a emperador de l'[[Imperi Romà d'Orient]] ([[527]] – [[565]]), demostrant així que va haver-hi una presència real i constant de comunitats cristianes en aquells temps.

Pel que fa la província de la [[Scythia Minor]], que també forma part de l'actual Romania, va romandre sota control de l'Imperi Romà i com ja hem dit anteriorment a la seva capital (Tomis) es va crear un [[bisbat]]. Així podem trobar la presència de bisbes de la província de Tomis participant activament als nombrosos [[sínode]]s i [[concili]]s celebrats des de la segona meitat del [[segle IV]] i del [[segle V]] i inclòs lluitant activament contra l'heretgia arriana. Al llarg del [[segle VI]] el bisbat de Tomis es va consolidar, rebent la consideració de [[província metropolitana]], el titular de la mateixa rebia la consideració de [[metropolità]], tenia sota el seu control a 14 bisbes sufragants (que corresponien a les principals poblacions de la província), responent i depenent directament del [[Patriarca de Constantinoble]]. Vinculat per la llengua a Roma i pel dogma a Constantinoble. S'ha de destacar que varen ser originaris de la regió [[Sant Joan Casiano]] (que fou fundador de diversos monestirs a Marsella) i [[Dionisi l'Exigu]]. 

La difusió del cristianisme per aquesta regió compresa entre el Danubi i la [[Mar Negra]] va ser molt diferent de la de la resta de la Dàcia, molt segurament perquè la mateixa va romandre sota control romà en el moment en què la religió cristiana va esdevenir religió de l'Imperi. Així trobem que s'han descobert unes 35 basíliques corresponents als segles IV i VI i que es troben localitzades als principals centres urbans de la província, com són Tomis (Constanţa), Callatis (actual [[Mangàlia]]), Tropaeum Traiani (Adamclisi), [[Hístria]] (Istria), Axiopolis (Cernavoda), Troesmis (Iglitia), Dinogetica (Garvani), on s'han trobat nombrosos objectes amb inscripcions corresponents a aquesta època. 

En definitiva, trobem que mentre a una part del territori de l'actual Romania, la corresponent a la província de la Dàcia no es té constància d'un procés de cristianització ferm, a la part del territori que va romandre sota control romà sí que se sap que el cristianisme va arrelar àmpliament entre la població de la regió. És per això que no podem donar una data de cristianització de les poblacions que actualment conformen el poble romanès. El procés de cristianització dels dacis romans té unes característiques molt específiques, ja que va durar uns quants segles, com a resultat moltes vegades de l'entrada en contacte de dacis autòctons amb colons de la regió de la Scythia Minor, i del contacte de colons d'aquesta província amb antics [[colon romà|colons romans]] de la [[Dàcia]], o amb integrants de les poblacions germàniques o eslaves assentades a la regió. La [[llengua llatina]] i la religió cristiana varen esdevenir uns factors molt importants en el procés d'unificació ètnica, lingüística i espiritual de totes aquestes comunitats i poblacions (autòctons i nouvinguts) que es trobaven al territori de l'antiga província de la Dàcia. Així segons sosté la Patriarquia romanesa en els seus principis fundacionals a Romania la romanització i la cristianització han estat dos processos paral·lels que han donat a la història un poble nou, el romanès, amb una creença nova, la cristiana. En altres paraules, el poble romanès ha nascut cristià.

== Domini búlgar i lluita pel reconeixement de l'ortodòxia romanesa ==
[[Fitxer:Bulgaria-(893-927)-TsarSimeon-byTodorBozhinov.png|thumb|Imperi Búlgar a principis del [[segle X]].]]

===Consolidació del cristianisme sota el domini búlgar ===
Al llarg del [[segle VII]] l'organització de l'Església del sud del [[Danubi]] va passar a estar controlada per les tribus avares i eslaves, que inclòs van arribar a destruir la seu episcopal de Tomis, fent desaparèixer aquest bisbat. La presència dels eslaus a la Península Balcànica va provocar que el contacte entre els dacis i els romans del nord del Danubi (el que reconeixem com a Dàcia) amb les poblacions romanes del sud del Danubi (Scythia Minor) fossin escassos. Les noves poblacions arribades a poc a poc es van anar convertint al cristianisme i es van anar romanitzant fins a imposar-se entre les mateixes la religió cristiana. En canvi, a partir del [[segle X]] la [[llengua eslava]] es va acabar imposant en el culte a Romania (aquest fet es mantingué fins al [[segle XVII]]).

El fet que desaparegués el Bisbat de Tomis va fer que es reclamés des de les poblacions romaneses del sud del Danubi el nomenament d'un nou bisbe autòcton. No se sap amb certesa si aquesta demanda va reeixir. Hi ha proves que entre els segles XI i XIV va existir una seu episcopal al sud del Danubi anomenada Episcopat dels Valacs, que comprenia un territori que actualment forma part de Sèrbia i Bulgària. També entre els anys [[1185]] i [[1186]] va néixer l'Arquebisbat Valac - Búlgar de Tarnovo, que corresponia al Principat Valac Búlgar de [[Tarnovo]].

Amb la consolidació de l'Església búlgara al [[segle IX]] (coincidint amb l'aparició de l'Estat búlgar) es van crear bisbats a les poblacions del sud del Danubi de Vidin i Silistria. L'Església búlgara semblava decantar-se cap a l'obediència directa a Roma, ja que amb la coronació l'any [[869]] del rei dels búlgars [[Boris I de Bulgària|Boris]] i la seva conversió al cristianisme, aquest va declarar la seva obediència al [[Patriarca de Roma]], en part a causa del fet que era un acèrrim enemic de l'emperador bizantí. El gran control que tenien els emperadors bizantins a l'Església i sobre el Patriarca de Constantinoble (en una clara mostra de [[cesaropapisme]]) feia difícil que els cristians búlgars acceptessin el control de l'Església búlgara per part del patriarca de Constantinoble, motiu pel qual es va donar obediència al papa de Roma com a màxima autoritat eclesiàstica. Amb el debilitament de l'estat búlgar, a causa dels continus atacs de diferents pobles eslaus i el definitiu control d'aquest per part de Bizanci, mitjançant l'atac ordenat per l'emperador [[Basili II de Bizanci]] l'any [[1018]], l'Església búlgara va haver de jurar obediència al patriarca de Constantinoble, així entrava aquesta part de la cristiandat en el món grec i ortodox del [[cristianisme oriental]].

Per la seva banda [[Transsilvània]] va ser controlada pels hongaresos i els [[magiar]]s al [[segle XI]]. Es va sotmetre a la població autòctona a un règim d'esclavatge i de dominació mitjançant la instauració del [[feudalisme]]. Aquesta població també va ser obligada a romandre sota l'obediència al Papa de Roma, quan el rei d'Hongria va adoptar el catolicisme l'any [[1000]], tot i que la majoria de la població era de confessió ortodoxa. El rei [[Andreu II d'Hongria]] a principis del [[segle XIII]] va cridar en la seva ajuda a cavallers dels [[ordes teutònics]], a causa del fet que el seu regne estava patint tot un seguit d'atacs per part de poblacions [[cumà|cumanes]] que volien penetrar a Transsilvània. La vinguda de cavallers teutons va servir per rebutjar l'atac i enviar els cumans a [[Moldàvia]] i [[Valàquia]]. També l'arribada dels [[teutó|teutons]] va anar acompanyada de grans quantitats de població procedents de [[Saxònia]] que es van assentar a territoris moldaus i valacs, en les colines dels Carpats orientals i meridionals, desplaçant en molts casos d'aquells territoris a les poblacions autòctones, creant-ne importants comunitats germàniques al centre mateix de l'actual territori de Romania. Quan a principi dels [[Dècada del 1230|anys vint]] del [[segle XIII]] es va decidir l'expulsió dels cavallers teutons, ja que aquests tenien pretensions de crear el seu propi regne, es va permetre que les poblacions saxones romanguessin en llurs assentaments, degut en part que eren de confessió catòlica, rebent de part del rei Andreu II un ampli estatus d'autonomia i tot un seguit de privilegis fiscals a canvi d'ajudar els monarques hongaresos a sotmetre a la població autòctona –de confessió ortodoxa– i per tant a mantenir el domini hongarès a la regió.

La zona de [[Valàquia]] i [[Moldàvia]] –que són els altres dos territoris històrics que conformen conjuntament amb Transsilvània i la Dobrudja (Scynthia Minor) Romania– van romandre sota control de l'[[imperi Bizantí]] arran de la desaparició de l'estat búlgar des de l'any 1018 fins que l'any [[1185]] els [[búlgar]]s de nou van aconseguir desfer-se de l'ocupació bizantina i van poder reorganitzar el seu estat. Aquest, però va durar poc perquè a principis del segle XIII, igual que [[Hongria]], aquests territoris van començar a rebre atacs dels cumans, que finalment van controlar la regió. Així es constituïa el regne de la [[Cumania]]. A aquest regne es van desplaçar uns monjos [[dominic]]s per mirar de convertir el seu cabdill al cristianisme. Com que aquests reeixiren en la seva missió el Papa [[Gregori IV]] va decidir crear per ells un bisbat, el de [[Cumania]], essent anomenada Seu de [[Milcovia]], en referència al riu Milcov que era la frontera natural de Moldàvia i Valàquia. El regne dels cumans va durar ben poc, ja que al poc de temps les dissensions internes entre aquests a l'hora de triar un nou cabdill va fer que una part dels cumans s'aliessin amb els hongaresos i així el rei d'Hongria va ampliar els seus dominis al regne dels cumans, tot i que era el príncep hereu el que governava aquests territoris en el seu nom.

=== Supervivència de l'ortodòxia romanesa i aparició dels principats romanesos ===

La persistència de la població de confessió ortodoxa en territori dominat pels hongaresos era una cosa que preocupava relativament les autoritats romanes, tal com ho mostra una correspondència de l'any [[1234]] que va enviar el papa al futur rei dels hongaresos [[Bela IV]], en aquell moment príncep de la Cumania, on es queixava de la presència de walathos (en referència a la població autòctona i de confessió ortodoxa de la Valàquia) a la Diòcesi de la Cumania, que menyspreant a l'Església de Roma no rebien el sagrament de mans del bisbe de la [[diòcesi]], sinó de bisbes ''heretges'' de ritus grec i ortodox. El mateix passava amb molta de la població autòctona de [[Transsilvània]] que continuaven amb les seves pràctiques religioses ortodoxes. Clarament per aquestes poblacions la seva religió no era ni de bon tros herètica, sinó tot el contrari. Per aquest motiu el papa recomanà al príncep que ordenes al bisbe de la Cumania l'ordenació per aquesta població d'un bisbe catòlic autòcton ''ili natione conformen'', fent referència a la necessitat que el mateix parlés romanès.

Arran de la invasió [[tàrtar]]a del [[1241]] la diòcesi de Milcovia es va desfer i la dominació hongaresa a l'antic regne dels cumans va desaparèixer. El regne d'Hongria s'havia afeblit en part per les contínues campanyes que havia de portar a terme per aturar les ordes invasores de tàrtars i per les disputes internes entre els pretendents al tron. Això va fer que els hongaresos es repleguessin i acceptessin la dominació tàrtara a la regió de la Cumania. El poder tàrtar, que s'organitzava al voltant del [[khan]] no va poder arrelar fortament a la regió, ja que les disputes dinàstiques entre els diferents clans debilitaven el seu poder. Així l'ocupació i dominació del territori de la Cumania no va durar gaire i ja a la segona meitat del segle XIII podem trobar petites entitats feudals que van ser l'embrió dels futurs principats cristians de Moldàvia i Valàquia. 

Amb l'arribada al tron d'Hongria del primer rei de la [[dinastia Angevina]], [[Carles Robert I]], l'any [[1308]], es va restablir de nou la pressió dels hongaresos sobre Moldàvia i Valàquia per controlar aquells territoris. Aquesta pressió va quedar truncada amb la derrota del rei hongarès davant del príncep de Valàquia [[Besarav]] ([[1330]]). Això va portar als hongaresos a encetar una estratègia diferent per prendre el control de la regió i que no passava per l'ús de la força. Aquesta estratègia necessitava l'ajut d'un element prou poderós per a justificar qualsevol acció per tal de dominar la regió. L'ajut buscat pels hongaresos procedia de Roma encarnat en la figura del papa. Així el rei Carles Robert I va ordenar enviar un informe a [[Joan XXII]] per demanar-li la reinstauració del Bisbat de Milcovia com a successor del de Cumania i el nomenament del capellà reial, el franciscà [[Vito de Monteferro]] com a cap de la nova diòcesi. Joan XXII va accedir a les peticions del monarca hongarès, tot i que mostrant-se caut al respecte, motiu pel qual va escriure al Primat d'Hongria que nomenés un nou bisbe i crees la nova diòcesi. Però el primat d'Hongria i el bisbe de la Cumania (que continuava existint però en precàries condicions) van negar-se a la constitució de la nova diòcesi, ja que això significava perdre el control de les rendes aconseguides de les terres a aquella part dels Carpats, motiu pel qual es va desestimar el projecte del rei hongarès. L'any [[1347]] el rei [[Lluís I d'Hongria]] va aconseguir expulsar els darrers reductes de tàrtars que restaven a Moldàvia i va aprofitar això per tornar a demanar al papa la creació de la diòcesi de Milcovia, fet que aquesta vegada sí que aconseguí, però si bé no és del tot segur que el bisbe responsable de la seu arribés a residir mai a la mateixa. 

Pel que fa als principats de Valàquia i Moldàvia es van assentar com a estats independents, en part per l'expulsió dels darrers reductes tàrtars, en part per la incapacitat dels hongaresos d'articular una forma per aconseguir dominar la regió. Això ho aprofitaren els prínceps valacs i moldaus per demanar al Patriarca de Constantinoble la designació d'un metropolità per llurs territoris. En aquest sentit el príncep valac [[Nicolas Alexandru]] elevà una reclamació a [[Constantinoble]]. L'any [[1359]] el metropolità de Vicina (actual [[Isacea]]) va ser traslladat a Arges, la capital de la [[Valàquia]], creant-ne així la seu metropolitana de [[Ungrovlahia]]. El Papa [[Gregori IX]] també va pensar a traslladar al bisbe de Milcovia a [[Curtea d'Argeş]] per contrarestar la presència ortodoxa, intenció que finalment no es va concretar. A Moldàvia la presència més nombrosa de catòlics va afavorir les aspiracions papals en aquelles contrades. El principat que es va constituir com a tal l'any [[1359]] no va aconseguir que se'l nomenés un metropolità fins a l'any [[1401]]. 

El principat des de la seva constitució fins a l'any de l'assoliment del metropolità va dependre del metropolità de [[Galitza]] que es trobava dins del regne de [[Polònia]] (que era una de les potències europees del moment a aquella part del continent). A partir de 1365 [[Lluís I d'Hongria]] va encetar una sèrie de campanyes militars per aconseguir la dominació del principat moldau, el príncep Vladislav (conegut també amb el seu apel·latiu [[Laţcu]]) davant de la superioritat dels hongaresos va acudir a demanar ajut a [[Casimir III de Polònia]], que era l'oncle del rei hongarès, i així poder mantenir la independència del seu principat. Però quan l'any [[1370]] el rei polonès va morir sense descendència es va decidir triar al seu nebot com a rei de Polònia, motiu pel qual [[Moldàvia]] perdia el seu aliat i es quedava totalment indefensa. Davant de la nova situació el príncep Vladislav va decidir seguir el consell dels franciscans present a llurs dominis i es va dirigir al Papa de Roma, en aquell moment [[Urbà V]], per demanar-li que intercedís en el seu favor davant del rei hongarès i polonès. A canvi el príncep Vladislav s'oferia a convertir-se ell i tot el seu poble al [[catolicisme]], tot demanant que la capital de llurs dominis, [[Siret]], fos elevada al rang de ciutat i seu episcopal. Així un any després es va consagrar un bisbe per la nova diòcesi, que hauria d'estar directament vinculada a Roma i per tant no dependria ni de Polònia ni d'Hongria. Vladislav abandonà la confessió ortodoxa i abraçà el catolicisme per motius polítics, en la seva conversió sembla que no li acompanyaren gaires persones més, ja que la seva pròpia esposa va romandre ortodoxa. Les seus episcopals de Siret i [[Milcovia]] no eren molt importants, en part perquè no rebien gaires donacions i per tant tenien poques rendes amb les quals poguessin sobreviure. A més els responsables de la diòcesi eren absents la major part del temps i desconeixien la llengua romanesa. La gran majoria dels catòlics es concentraven en poblacions on la majoria de la població era d'origen saxó o hongarès. La gran majoria de la població autòctona va romandre en l'ortodòxia, tot i que hi havia grans quantitats de monjos dominics i franciscans al principat amb l'objectiu d'aconseguir conversions al catolicisme. 


Després de la mort de Lluís I, rei d'Hongria i de Polònia, i per tant amb la divisió de nou dels dos regnes, el príncep [[Pere I de Moldàvia]] va decidir tornar a l'ortodòxia i va demanar al Metropolità de Galitza que consagrés dos bisbes pels seus territoris, un d'ells, Josep, era familiar del mateix príncep. Tan bon punt es consagraren els dos nous bisbes, Pere I va demanar al Patriarca de Constantinoble que nomenés Josep com a metropolità. El Patriarca de Constantinoble va accedir a nomenar un metropolità, però un d'origen grec, negant-se Pere I a això. Davant de la negativa [[Neilos]], Patriarca de Constantinoble, va decidir excomunicar a Pere I i als moldaus. El conflicte perdurà fins a [[1401]] quan una vegada traspassats tant Pere I com Neilos, [[Alexandre el Bo]], príncep de Moldàvia i [[Mateu I]], Patriarca de Constantinoble van acordar la creació de la seu metropolitana de Siret i el nomenament del bisbe Josep com a metropolità. L'assoliment de la seva pròpia seu metropolitana per part dels principats romanesos va servir per consolidar el poder i la independència dels mateixos. 

Pel que fa als ortodoxos de [[Transsilvània]], aquests no podien organitzar-se en la seva pròpia Església, a més el papa pressionava als reis hongaresos per acabar amb la població cismàtica. La manca d'organització de l'Església ortodoxa a Transsilvània provocava que els metropolitans de Valàquia portessin també la titulació de [[Exarca|Exarques]] d'Hongria i de les Muntanyes. El clergat ortodox vivia en mig d'unes precàries condicions i inclòs de persecucions, arribant-se a donar-se casos com el del bisbe ortodox de [[Huneodara]], que va ser detingut per l'inquisidor pontifici [[Joan de Capistrano]] i va ser traslladat a Roma. La conquesta de [[Constantinoble]] (1453) pels [[otomà|turcs otomans]] de confessió musulmana, la derrota dels serbis a [[Smederevo]] (1539) que va suposar la conquesta pels otomans del regne de Sèrbia va significar la pràctica conquesta dels principats de Moldàvia i Valàquia per part dels otomans. Aquests principats van aconseguir mantenir una certa independència i autonomia respecte a la [[Porta d'Or]], tot i que per aquest motiu es pagaven importants tributs i s'enviava a [[Istanbul]] (l'antiga Constantinoble) als fills de la noblesa valaca i moldava per assegurar-se així la lleialtat dels futurs prínceps envers l'Imperi Otomà. Amb la derrota hongaresa a [[Mohacs]] ([[1526]]) el regne d'Hongria va perdre bona part dels seus territoris i va estar a punt d'estar ocupat totalment pels otomans. Els hongaresos perderen el principat de [[Transsilvània]] que passà a estar sota control dels otomans que li donaren una autonomia semblant a la que van rebre la resta dels principats romanesos, però col·locant al seu capdavant a aristòcrates hongaresos disposats a col·laborar amb els otomans. Sota l'ocupació otomana de tots els territoris romanesos van començar a arribar els primers [[luteranisme|luterans]] i [[calvinisme|calvinistes]].

== Domini Otomà i pervivència de l'ortodòxia romanesa entre el catolicisme, el luteranisme, el calvinisme i els uniats ==
=== Domini hongarès i arribada dels protestants i els uniates ===
[[Fitxer:Romania 1600.png|thumb|Els tres principats romanesos]]

Arran de la reforma protestant propiciada pel sacerdot alemany [[Martí Luter]] el 1517 es va començar a difondre la reforma per tot el centre d'Europa. Així el 1530 moltes de les poblacions saxones de Transsilvània es van convertir al [[luteranisme]], també molts hongaresos de la mateixa regió es van convertir al [[calvinisme]]. L'any 1556 la Dieta de Transsilvània va suprimir la seu Pontifícia i Romana d'Alba Iulia i s'expulsaven a tots els sacerdots catòlics dels seus territoris. L'any següent es va proclamar la llibertat religiosa. Sota el mandat del príncep catòlic [[Esteve Bathory]] la Dieta de Transsilvània va reconèixer com a legals les religions catòlica, luterana, calvinista i [[uniatisme|uniata]]. D'altra banda la religió ortodoxa va ser considerada com a tolerada i els romanesos de Transsilvània eren considerats ciutadans de segona, la presència dels protestants a Transsilvània seria molt important per entendre la configuració de la cultura romanesa.

Pel que fa Moldàvia entre els anys 1530 i 1580 es va produir una disminució de les comunitats catòliques, ja que bona part d'aquests es van passar al luteranisme i al calvinisme. Entre els anys [[1561]] i [[1563]] el príncep moldau [[Joan II Heracli]] –conegut també com a [[Despot Vodă]]– va intentar que el principat es convertís al luteranisme, motiu pel qual fou assassinat. A partir de [[1580]] els catòlics van reaccionar, sobretot a partir de l'arribada del religiós albanès [[Bartolomeus Brutti]] que va tenir molta influència entre els prínceps moldaus Iancu Sasul i Pere V, aconseguint que aquest darrer acceptés primer l'entrada dels jesuïtes als seus dominis i després establir contacte amb el llegat papal a [[Polònia]] amb la intenció de retre-li obediència, tal com va comunicar al papa l'any 1588. La feina de Brutti per augmentar el nombre de catòlics va donar el seu resultat amb la conversió de 20.000 moldaus protestants al catolicisme, però [[Pere V de Moldàvia]] va ser destronat en una conxorxa protagonitzada pels emissaris anglesos a Istanbul i el mateix Papa de Roma que van vendre el tro de Moldàvia a [[Aaron Emanoil]]. Aquest va decidir donar als hussites hongaresos les propietats que s'havien lliurat als jesuïtes en temps de Pere V.

A Valàquia el príncep [[Miquel el Valent]] va recolzar la causa de la lliga antiotomana i va aconseguir el tro de Transsilvània amb l'ajut de l'emperador [[Rodolf II del Sacre Imperi Romanogermànic]]. Miquel el Valent va demanar que l'ortodòxia fou reconeguda com a religió legal. Rodolf II va decretar que les tres grans religions de la regió, el catolicisme, el luteranisme i l'ortodòxia rebessin tal reconeixement. Com a compensació el príncep valac va donar suport als catòlics del seu principat i el [[bisbe]] ortodox d'[[Alba Iulia]] va ser consagrat metropolità, constituint-se així la seu metropolitana ortodoxa de Transsilvània. Quan [[Miquel el Valent]] va ser nomenat Príncep de Moldàvia es va aconseguir unificar per primer cop els principats romanesos. Aquest fet va inquietar tant als hongaresos, com als austríacs, als otomans i als polonesos, ja que es podria constituir un estat unificat que lesionés els interessos que aquests països tenien als principats romanesos, motiu pel qual Miquel el Valent va ser assassinat i els principats de nou es van dividir. Amb la desaparició del príncep Miquel el Valent es van esvair les esperances dels ortodoxos de veure com la seva confessió era reconeguda del tot legal a [[Transsilvània]].
[[Fitxer:Romanian Orthodox monk.jpg|thumb|Monjo ortodox romanès]]

L'any [[1626]] el príncep de Transsilvània [[Gabor Bethlen]] de confessió calvinista va decidir sortir en ajuda dels ortodoxos, ja que va reinstaurar les seves antigues possessions del clergat ortodox, eximint-los d'alguns pagaments d'impostos i afavorint l'ensenyament i la publicació de llibres en [[romanès|llengua romanesa]]. L'any [[1627]] va nomenar al monjo ortodox Gennadi com a [[arquebisbe]] ortodox del principat a canvi que acceptés l'obediència al superintendent calvinista, que la llengua romanesa esdevingués llengua oficial de [[culte]] i de prèdica i que s'imprimissin els [[llibre eclesiàstic|llibres eclesiàstics]] calvinistes, així com que s'eradiqués tota mena de supersticions. El príncep de Transsilvània va demanar ajut al Patriarca de Constantinoble [[Cirili Lukaris]], que tenia una certa orientació calvinista, perquè facilités la conversió de la població ortodoxa de Transsilvània al calvinisme. L'any [[1629]] el príncep va traspassar i el va succeir [[Gregori Rakoczy]] que continuà amb la mateixa política del seu predecessor. Tot i les bones relacions entre el metropolità [[Gennadi (arquebisbe)|Gennadi]] i el príncep hongarès, el primer es va negar que es publiquessin llibres calvinistes a la regió, però Gregori va aconseguir que un monjo ortodox traduís al romanès un [[catecisme calvinista]]. L'any [[1640]] va traspassar el metropolità i el príncep Gregori va pensar a designar a un metropolità que acceptés la seva política, però l'elecció no va ser fàcil, ja que cap religiós ortodox acceptava aquest joc religiós, tal com ho mostra l'empresonament del successor de Gennadi. La majoria del clergat ortodox de [[Transsilvània]] es va negar a acceptar la [[confessió de fe]] lukariana d'estil calvinista. En el [[sínode]] reunit a [[Iasi]] van acceptar la confessió de fe de [[Pere Moghila]], tot i que expurgada de les seves doctrines sobre el purgatori i l'epiclesi que s'oposaven a la tradició doctrinal ortodoxa.

L'atac més important contra el calvinisme va procedir de Moldàvia, ja que el patriarca moldau Vaarlam va publicar l'any [[1645]] una refutació del catecisme calvinista publicat a Transsilvània. Aquesta refutació va tenir ressò a Moldàvia i a Valàquia on el príncep [[Mateu Basarab]] va lluitar contra el [[calvinisme]]. Els dos principats romanesos van esdevenir dos reductes de l'ortodòxia dins l'Imperi Otomà a la mateixa vegada que el [[catolicisme]] cedia terreny als principats romanesos. A [[Transsilvània]] el perill que suposava el calvinisme per l'ortodòxia va passar al catolicisme que va esdevenir la segona confessió més important de la regió.

=== Dominació austríaca i pervivència de l'ortodòxia entre els imperis ===
Amb el [[setge de Viena]] de [[1683]] per part dels otomans i amb la signatura del [[Tractat de Karlowitz]] ([[1699]]) es va encetar una nova dinàmica al centre d'Europa, ja que els otomans van replegar-se cap a la zona sud-est del continent europeu, deixant el control de [[Transsilvània]] als [[Dinastia dels Habsburg|Habsburg]]. Des de l'any [[1696]] el principat va deixar de ser governat per prínceps hongaresos autòctons. Això va ser aprofitat per l'emperador [[Leopold I del Sacre Imperi Romanogermànic]] per decretar que el [[catolicisme]], el [[luteranisme]], el calvinisme i l'[[uniatisme]] eren confessions legals, mentre que l'ortodòxia rebia de nou la condició de religió tolerada a [[Transsilvània]]. De seguida els [[jesuïta|jesuïtes]] van establir a la regió una Església uniata. L'any [[1697]] es va oferir al metropolità ortodox de Transsilvània alliberar-se respecte al superintendent calvinista a canvi d'acceptar la Unió amb Roma, però el traspàs del metropolità va fer que el nou metropolità designat, el [[bisbe Atanasi]] anés a Valàquia per ser consagrat com a nou metropolità. A la capital del principat valac va ser rebut amb tot tipus de sospites i se'l va obligar a acceptar l'ortodòxia tal com es recollia a la [[confessió de fe]] de Pere Moghila si volia ser consagrat. L'abril de [[1698]] l'emperador Leopold I va emetre un diploma pel qual tots els clergues ortodoxos romanesos que es passessin a les quatre confessions legals rebrien totes les contraprestacions i privilegis que els clergues d'aquestes confessions gaudien, a més si es convertien al catolicisme i per tant reconeixien l'autoritat única del [[Papa de Roma]] com a cap únic del [[cristianisme]] rebrien encara més privilegis. Al juny de 1698 el [[primat]] hongarès, el Cardenal Kollonitz va definir els quatre punts a observar per aconseguir la unió de les esglésies cristianes. Aquests eren el reconeixement del Papa de Roma com a cap únic de la cristiandat, l'ús del [[pa àzim]] per la celebració de les [[eucaristia|eucaristies]], el Filioque en el credo i acceptar la doctrina del [[purgatori]]. 

L'octubre de [[1698]] uns trenta sacerdots ortodoxos de [[Transsilvània]] van signar un document on feien pública la seva intenció de fer-se membres de l'[[Església uniata]], tot i que desitjaven la voluntat de mantenir els costums romanesos. Al febrer de [[1699]] [[Leopold I del Sacre Imperi Romanogermànic]] va publicar el diploma pel qual s'establia l'Església uniata a Transsilvània sense haver de pagar impostos per les propietats adquirides per la nova Església i importants exempcions fiscals pels clergues d'aquesta (el nom oficial de la nova Església era el d'[[Església Romanesa Unida amb Roma]], però rebia la denominació popular d'Església grecocatòlica). L'any [[1701]] aquests privilegis es van ampliar als fidels de la nova Església. Com que la unió tenia poca acceptació Kollonitz va cridar al metropolità Atanasi a Viena on va haver de comparèixer davant d'una comissió judicial. Se'l va obligar a signar un document on es comprometia a trencar qualsevol llaç amb el metropolità i el príncep de la Valàquia, a obligar als seus fidels a convertir-se a l'uniatisme i a rebre com a conseller a un teòleg catòlic. El metropolità es va veure obligat a acceptar i seguidament el [[Cardenal Kollonitz]] va repetir la seva consagració sacerdotal ''sub conditione'', a més es va oferir als seglars que acceptessin la seva conversió a l'uniatisme les mateixes condicions favorables que gaudien els catòlics a la regió. La seu metropolitana ortodoxa d'[[Alba Iulia]] es va transformar en un bisbat uniata desapareixent de Transsilvània el títol de metropolità ortodox, situació que perdurà fins a l'any [[1864]]. Amb la pèrdua de la seu metropolitana els romanesos de Transsilvània van protestar enèrgicament. Atanasi fou excomunicat pels patriarques de [[Constantinoble]], de [[Jerusalem]], i pel metropolità de Valàquia. 

Amb el traspàs d'Atanasi l'any [[1713]] i el nomenament de [[Joan Pataky]], que ja s'havia passat al [[ritu llatí]], com a bisbe uniata d'[[Alba Iulia]] es va consolidar la unió i es va traslladar la seu episcopal a [[Fagaras]]. L'any [[1727]] al traspàs de Pataky es va reunir el [[sínode]] de l'Església uniata per elegir el nou bisbe, finalment es va triar a un estudiant de tercer de teologia, [[Inocenti Micu]], que no es va traslladar a la seva seu fins a l'any [[1732]]. Micu va ser un bisbe amb una actitud poc complaent envers [[Viena]], ja que va defensar els seus [[sacerdot]]s i fidels, demanant que es complissin les promeses de la cort de Viena, demanant inclòs el reconeixement de nació per [[Transsilvània]]. L'any [[1744]] va reunir un sínode on amenaçava de trencar amb la unió si no es complien les promeses de l'emperador. Aquest sínode va estar format per sacerdots, [[seglar]]s i inclòs membres de l'Església ortodoxa essent així més una reunió nacional que no pas religiosa ni uniata. Per aquest motiu va ser cridat a Viena on va haver de respondre a les imputacions fetes contra ell per una comissió judicial. Condemnat, va ser enviat a Roma on morí.

A Micu el va succeir [[Petru Pavel Aron]] que va fundar escoles a [[Blaj]], i va afavorir el desenvolupament de la cultura romanesa a [[Transsilvània]], contribuint al desvetllament de la consciència nacional romanesa als altres principats romanesos. Al llarg del seu mandat es va encetar una forta campanya contra l'Església uniata sobretot per part de [[monjo]]s ortodoxes, fins a tal punt que el mateix bisbe va haver de fugir de la seu episcopal i refugiar-se a [[Sibiu]]. L'Església uniata va veure com el seu nombre de clergues disminuïa mentre que el nombre de clergues ortodoxos augmentava espectacularment (de 456 a 1380). Vista aquesta situació l'emperadriu [[Maria Teresa I d'Àustria]] va prendre la decisió de crear una [[milícia]] romanesa per defensar les fronteres de l'Imperi i així contenir el creixement de l'Església ortodoxa a Transsilvània, els milicians enrolats es deslliuraven de tot vassallatge però s'havien de convertir en uniates. El nou bisbe uniata, [[Gregori Maior]] va defensar fermament aquesta mesura, uns anys després en el seu informe enviat a l'emperador [[Josep II del Sacre Imperi Romanogermànic|Josep II]] recollia que la mesura havia fet efecte, ja que l'Església ortodoxa havia perdut unes 746 esglésies i uns 57.000 fidels. L'informe arribà tard a [[Viena]], ja que abans que l'emperador el pogués llegir, aquest ja havia signat l'edicte de tolerància amb el que qualsevol Església que comptés amb més de cent famílies com a fidels podria construir les seves esglésies, hospitals i escoles. L'any següent es va permetre la separació de l'Església uniata, fet que va afavorir que molts romanesos tornessin a l'ortodòxia. Les reformes portades a terme per Josep II es van mantenir fins al traspàs d'aquest l'any [[1790]]. Tot i que les autoritats imperials posteriors feren alguns petits intents per reinstaurar la situació anterior ja s'havien assentat les bases pel desenvolupament de l'Església Ortodoxa Romanesa, fet que afavorí el desenvolupament d'un sentiment nacional romanès al llarg de la segona meitat del [[segle XVIII]]. 

A finals del [[segle XVIII]] l'estat de les esglésies ortodoxes als tres principats romanesos era la següent: A [[Transsilvània]] els bisbes eren d'origen serbi, de [[1796]] a [[1810]] la seu episcopal va quedar vacant i es va haver de demanar permís al govern imperial per nomenar un bisbe romanès, l'elegit va ser [[Vasile Morga]]. Pel que fa a Valàquia l'ocupació austríaca de [[Oltènia]] l'any [[1718]] va fer que les condicions dels ortodoxos s'endurissin. L'any [[1739]] amb l'evacuació de les tropes imperials la situació millorava considerablement. En els anys posteriors tant Moldàvia com Valàquia van haver de patir l'ocupació militar dels [[Rússia|russos]], però aquests al ser també ortodoxos no van fer si no que assentar aquesta confessió a la regió. En tot cas les esglésies ortodoxes de [[Valaquia]] i [[Moldàvia]] tot i tenir pocs contactes amb l'occident del continent europeu, van ser uns elements importants per mantenir i preservar la confessió ortodoxa a uns territoris que sota la dominació otomana i austríaca no havien fet més que configurar i confirmar la seva identitat en comú d'uns territoris, Transsilvània, Valàquia i Moldàvia, els tres principats que en un futur no gaire llunyà esdevindrien en una realitat en comú i permetria la lenta configuració del modern estat romanès.

== Paper de l'ortodòxia en la constitució de l'Estat romanès modern i supervivència sota el comunisme ==
=== Assoliment de la independència política i religiosa dels principats romanesos de Valàquia i Moldàvia ===

El nomenament de [[Vasile Morga]] com a bisbe ortodox de Transsilvània l'any [[1810]] per part de les autoritats imperials va anar precedit d'un tot seguit de dures condicions que els ortododoxos de la regió van haver de complir. Aquest va romandre a la seu episcopal fins al seu traspàs l'any [[1845]], moment en què es va nomenar a [[Andreu Saguna]], que va aprofitar el cicle revolucionari de [[1848]] per demanar la creació de nou de la seu metropolitana de Transsilvània, any en què aquest principat va ser annexionat a Hongria, situació que perdurà un any només, ja que l'any 1849 va passar a integrar-se dins de la [[corona austríaca]]. El reconeixement de la seu metropolitana es va aconseguir l'any 1864 quan es va establir la mateixa a [[Sibiu]] i es declarà metropolità al propi [[Andreu Saguna]]. Tres anys després [[Transsilvània]] era transferida a la corona hongaresa dins de la monarquia dual [[Àustria-Hongria|austrohongaresa]] ([[1867]]).

Pel que fa a Moldàvia i Valàquia els prínceps [[Miquel Sturdza]] (Moldàvia) i [[Alexandre Ghica]] (Valàquia) l'any [[1834]] van invitar a visitar els seus dominis a un grup d'adeptes de la [[Societat Bíblica Britànica]], ja que s'havien creat un seguit d'[[escola lancasteriana|escoles lancasterianes]] als seus principats. L'encarregat de la societat a la regió, [[Benjamin Barker]], després de veure els resultats d'aquestes escoles va acceptar la traducció de la [[Bíblia Protestant]] al romanès. Així l'any [[1838]] apareixia publicat en romanès el [[Nou Testament]], que va servir com a llibre de text a les escoles lancasterianes de [[Valàquia]], ja que a [[Moldàvia]] es va oposar el [[Metropolità]] i el [[Patriarca de Constantinoble]] va intentar suprimir l'ús de les bíblies protestants a Valàquia.

L'any [[1853]] el [[sultà]] [[otomà]] [[Abdülmecit]] va cedir a les pressions franceses per donar el control de l'[[església de la Nativitat]] a [[Jerusalem]] als catòlics. Això va provocar grans protestes per parts dels ortodoxos. El tsar [[Nicolau I de Rússia]] que es declarà guàrdia de l'Església ortodoxa va enviar emissaris per establir un tractat amb el sultà otomà pel qual [[Rússia]] podria intervenir a aquells llocs on l'ortodòxia estigués amenaçada. Això podia alterar l'equilibri continental preconitzat pel [[Regne Unit]], fet que va fer que els britànics pressionessin als otomans per rebutjar el pacte. Quan el tsar va saber de les maniobres britàniques va decidir declarar la guerra als otomans i va envair Valàquia i Moldàvia, amb l'objectiu de salvaguardar l'ortodòxia dels romanesos, però amb l'objectiu amagat de prendre el control dels dos principats. Aquesta acció va provocar l'esclat de la [[Guerra de Crimea]], on els romanesos van haver de participar al costat dels russos. D'altra banda tant els [[Regne Unit|britànics]], com els [[França|francesos]] i els otomans van formar una coalició per fer front als russos. 

[[Àustria-Hongria]], que en principi va romandre neutral, va veure com els seus interessos a la regió estaven amenaçats i sense declarar la guerra formalment a Rússia si que va ajudar els aliats. A petició d'Àustria, que estava fent conjuntament amb [[Prússia]] de mediadora, va demanar als russos la retirada dels dos principats, demanda a la que va accedir Nicolau I. Finalment l'any [[1855]] Rússia es va rendir. L'any següent es van signar els [[Tractat de París (1856)|Tractats de Paris]] ([[1856]]) entre els russos, els otomans, els britànics i els francesos. Amb aquests tractats el principat de Moldàvia i el de Valàquia van assolir llur independència política respecte a l'[[imperi Otomà]]. 

Aquesta era una independència tutelada per [[França]], [[Prússia]] i els Imperis austrohongarès, rus i otomà. La independència es va concedir pels turcs otomans a canvi de mantenir la seva influència a la regió i de rebre la garantia de les altres potències europees que no es toleraria una unificació dels dos principats en un de sol. Aquesta promesa es va mantenir només tres anys, ja que l'any [[1859]] es va triar com a príncep de Moldàvia (el 5 de gener de 1859) i príncep de Valàquia (el 25 de gener) a [[Alexandru Ioan Cuza]], que tenia el suport de Prússia, de França i de Rússia, produint-se la unificació de fet dels principats romanesos en el [[Principat de Romania]]. El nou principat no gaudia d'una independència plena, ja que es trobava sota la influència dels otomans, que contínuament amenaçaven d'intervenir a la regió. Una de les primeres coses que va fer el nou príncep romanès va ser la de secularitzar els [[bé eclesiàstic|béns eclesiàstics]], que en la seva gran majoria pertanyien als [[monestir]]s ortodoxes (on la majoria de monjos eren d'origen grec), a canvi d'unes indemnitzacions. Les protestes formals tant del Patriarca de Constantinoble com dels monjos, no serviren de res. Com que els diners de les indemnitzacions no van voler ser cobrades pels religiosos l'Estat romanès va decidir quedar-se amb els mateixos. 

Una vegada assolida la unió política dels principats es va fer la unificació religiosa de les dos Esglésies ortodoxes de Valàquia i Moldàvia. L'any 1864 es va crear un [[Sínode General]] i l'any següent es nomenava el primer primat romanès, [[Nifon]], que era el [[metropolità]] de [[Valàquia]]. L'any [[1865]] Cuza va fer que el parlament de Romania aprovés una llei per la qual el metropolità romanès fos nomenat [[Patriarca ortodox|Patriarca]] de l'Església Ortodoxa Romanesa i es declarava així la total independència de l'ortodòxia romanesa respecte al Patriarca de Constantinoble, ja que no es volia cap ingerència externa sobre Romania. L'any [[1866]] [[Alexandru Ioan Cuza]] va ser destituït pel Parlament i es va buscar a un noble alemany [[Carol de Hohenzollern-Sigmaringen]], que va ser nomenat [[príncep]] de [[Romania]] amb el nom de [[Carol I]]. El nou principat es va trobar en mig de la [[Guerra russoturca (1877-1878)|Guerra russoturca]] que va ser aprofitat pels romanesos per aconseguir llur independència de fet respecte als otomans. Amb el [[Tractat de Berlín, 1878|Tractat de Berlín]] ([[1878]]) es posava fi a aquest conflicte i Romania veia com es reconeixia la seva independència com a Principat respecte a l'[[imperi Otomà]], tot i que havia de cedir una part de [[Moldàvia]], [[Bessaràbia]] i [[Bucovina]], als russos, al mateix temps que rebia la [[Dobrudja]] meridional. L'any [[1881]] el príncep Carles I va ser proclamat Rei de Romania. Amb la independència de l'estat romanès ja consolidada només mancava la independència de l'Església Ortodoxa Romanesa. Aquest camí es va encetar l'any [[1865]] i va caldre que [[Carles I de Romania|Carles I]] anés a veure personalment al Patriarca de Constantinoble per veure reconeguda la seva independència. Així l'any [[1885]] el Patriarca de Constantinoble [[Joaquim IV]] reconeixia a l'Església Ortodoxa Romanesa com església autocèfala dins de l'ortodòxia. Abans ja el [[romanès]] havia substituït al grec o l'eslau com a llengua de culte i per una llei de [[1872]] del Parlament romanès, s'organitzava la vida de l'Església ortodoxa, on es disposava que només es podia designar com a bisbes i metropolitans als naturals de Romania. L'any [[1884]] es va crear una Facultat de [[Teologia]] dins de la [[Universitat de Bucarest]]. 
[[Fitxer:Austria-hungary.png|right|thumb|[[Imperi austrohongarès]].]]

Quant a [[Transsilvània]] cal remarcar que quan les possessions dels Habsburg es repartiren en la corona dual que suposà l'[[Imperi Austrohongarès]] la regió dels [[Carpats]] va ser governada directament pel govern hongarès (1867). L'Església uniata romanesa va rebre del papa [[Pius IX]] la consagració del bisbe [[Alexandru Şterca Şuluţiu]] com a metropolità uniata l'any [[1853]]. Però uns anys després es va veure traïda pel govern hongarès, ja que aquest va pactar amb la [[Santa Seu]] de Roma la seva incorporació a l'Església catòlica llatina d'Hongria. En el [[Concili Vaticà I]] el metropolità uniata i els seus delegats varen plantejar el problema de demanar el manteniment del seu ritus oriental. Aquest conflicte va romandre a Transsilvània fins a final del segle XIX. Pel que fa a l'Església ortodoxa de Transsilvània s'ha de dir que aquesta depenia del metropolità de [[Cantó de Buda|Buda]] des de l'any [[1761]] i que ençà l'any [[1810]] es van tornar a nomenar bisbes ortodoxos per la Diòcesi de Transsilvània. L'any 1864 i per contrarestar el procés d'unificació i independització dels dos altres principats romanesos l'emperador [[Francesc Josep I]] va decidir donar una autonomia a l'Església ortodoxa, tal com reclamaven els romanesos de la regió. El bisbe de Sibiu (Hermandstadt en alemany) va ser designat arquebisbe i se li van designar a dos bisbes sufragants establerts a [[Arad (Romania)|Arad]] i [[Caransebeş]]. Però la situació de dominació dels romanesos no va millorar i no van poder assolir cap diòcesi més en aquest període d'història. La situació va millorar quan al terminar la [[Primera Guerra Mundial]] es va desintegrar l'[[Imperi Austrohongarès]]. Romania que havia entrat al conflicte europeu amb els aliats, va poder veure reconeguts els seus drets sobre [[Transsilvània]]. En aquell moment l'assemblea de romanesos de [[Transsilvània]] va decidir unir-se als altres dos principats, culminant així el procés d'unificació dels tres principats romanesos, però a aquesta decisió es va oposar fermament el govern hongarès, motiu pel qual les tropes romaneses van haver d'envair Budapest i obligar als hongaresos a reconèixer la incorporació de Transsilvània a [[Romania]] mitjançant els [[Tractats de pau de Trianon]] ([[1920]]).

=== Unificació de Transsilvània amb la resta dels principats romanesos. Constitució de la Gran Romania ===
[[Fitxer:Church of the Patriarchy Bucharest.jpg|thumb|Catedral Patriarcal romanesa a [[Bucarest]].]]

L'any [[1920]] existien al territori romanès tres esglésies romaneses, la primera corresponia al Patriacat romanès amb capital a [[Bucarest]], la segona a Transsilvània, amb capital a [[Sibiu]] i la tercera a Bucovina (província de [[Moldàvia]] que s'havia integrat dins l'Imperi Rus i que dins dels tractats de pau que posaven fi a la Primera Guerra Mundial se cedia de nou a Romania). El principal repte per l'estat romanès era el d'articular en una única Església ortodoxa nacional les tres Esglésies, fet que no era fàcil, ja que les tres havien tingut les seves pròpies estructures i dinàmiques diferenciades des de la seva creació i no estava tant clar que es volgués renunciar a aquest aspecte en benefici d'una Església unificada i nacional. Per Romania era del tot important procedir a aquesta unificació eclesiàstica si no es volia veure perillar les conquestes aconseguides arran de la fi del conflicte armat europeu. Van caldre uns quants anys de llargues converses i trobades per arribar finalment a la promulgació el [[3 d'abril]] de [[1925]] de la llei per la qual es decretava la unificació de totes les Esglésies ortodoxes romaneses en una de sola, també es creava el Patriarcat de Romania i es designava com a tal al Patriarca de Bucarest, [[Miron Cristea]]. Aleshores es va demanar que el Patriarca de Constantinoble, Basili ho sancionés. El dia 1 de novembre del mateix el nou Patriarca era entronitzat com a tal en una cerimònia on varen assistir la resta dels patriarques ortodoxos. Així es culminava el procés encetat ja en els temps immemorables dels segles de l'edat mitjana on els romanesos aspiraven a tenir un patriarca que representés llur nació.

Amb el traspàs del primer Patriarca de Romania l'any [[1939]] es va nomenar com a successor al bisbe [[Nicodemos]], que li va tocar viure un dels períodes més convulsos de la història de Romania. El creixent avenç del [[feixisme]] a [[Europa]] i l'eminència de l'esclat d'un nou conflicte bèl·lic d'escala mundial, així com l'agitada vida política i social a Romania, en part provocada per la violència que provocava la [[Guàrdia de Ferro]] ([[antisemita]] i feixista), va provocar que el rei [[Carles II de Romania]] abolís el sistema democràtic i instaurés la dictadura, erigint-se ell com a dictador. Però la signatura del [[Pacte Molotov-Ribbentrop]], on [[Romania]] va haver d'acceptar la cessió de [[Bessaràbia]] i [[Bucovina]] a l'[[URSS]], del sud de [[Dobrudja]] a [[Bulgària]] i la meitat nord occidental de [[Transsilvània]] a [[Hongria]], liquidant-se així la [[Gran Romania]], així com l'esclat de la [[Segona Guerra Mundial]] i la inestable situació social va fer que al setembre de [[1940]] fos nomenat el general [[Ion Antonescu]] primer ministre i Carles II abdiqués, essent entronitzat el seu fill [[Miquel I de Romania]].

[[Ion Antonescu]], que es va autodenominar cabdill (en romanès ''conducător''), va proclamar l'estat legionari i amb la intenció d'aconseguir recuperar els territoris ocupats per l'[[URSS]] va portar Romania a la [[Segona Guerra Mundial]] al costat de Alemanya i Itàlia (juny [[1941]]). Així les tropes alemanyes ocuparen el país i l'exèrcit romanès va participar en l'[[Operació Barbarroja]], l'atac que [[Adolf Hitler]] va llançar contra l'URSS el [[22 de juny]] de [[1941]], ocupant [[Odessa]] i arribant a participar activament a la [[batalla de Stalingrad]].

Però els bombardejos aliats sobre territori romanès (1943), així com la desfeta de l'exèrcit alemany a la batalla de [[Stalingrad]] i el col·lapse de l'economia romanesa com a motiu de la participació a la guerra (1944) va fer que la classe política i la societat romanesa demanessin la sortida de Romania del conflicte mundial. La més que evident derrota dels alemanys va fer necessari una reubicació de [[Romania]] dins el conflicte. Així començaren un seguit de contactes diplomàtics amb els [[Estats Units]] i el [[Regne Unit]] per ordres de Miquel I, però aquests no van reeixir. Tot i això el 23 d'agost de 1944 el mariscal [[Ion Antonescu]] va ser destituït per [[Miquel I de Romania]] i va ser nomenat un nou govern de concentració nacional (on els comunistes eren presents). El 12 de setembre es va signar la pau amb les [[Nacions Unides]] (nom oficial dels aliats) declarant tot seguit la guerra a [[Alemanya]] i a [[Itàlia]]. Amb la signatura d'aquest tractat Romania recuperava [[Transsilvània]], però renunciava a [[Bessaràbia]], [[Bucovina]] i a la [[Dobrudja]] meridional. Malgrat això el territori romanès va ser ocupat per les tropes soviètiques, que van esdevenir els grans dominadors de la vida política i social romanesa.

A l'octubre de [[1944]] es va constituir un govern de coalició on els comunistes controlaven els ministeris claus com el de Defensa i Interior. Els anteriors governs de coalició que es constituïren havien caigut per la pressió dels [[soviètic]]s. El [[6 de març]] de [[1945]] [[Ióssif Stalin|Stalin]] va pressionar per què es constituís un nou govern liderat per [[Petru Groza]] que va convocar eleccions pel [[1946]]. En aquest govern van quedar exclosos els partits tradicionals (Partit Nacional Liberal – PNL - i el Partit Nacional Camperol Cristià Demòcrata – PNTCD -).

=== Situació de l'ortodòxia romanesa durant i després del comunisme. De 1946 fins als nostres dies ===
El [[19 de novembre]] de [[1946]] es van celebrar les eleccions. Totes les estimacions donaven per guanyador al PNTCD per una ampla majoria, el govern, que es presentava al bloc dels partits democràtics (on els comunistes eren la força més important), va adulterar el resultat dels comicis, ja que els resultats demostraven la seva derrota i va declarar-se guanyador per una majoria del 70% dels vots emesos cap a la coalició comunista. El 30 de juliol de 1947 el líder del PNTCD, Bratianu, va ser detingut i al novembre del mateix any va ser condemnat com a traïdor de la pàtria. Enmig d'aquest ambient d'instauració d'una dictadura comunista Miquel I va fer una crida inútil als Estats Units i el Regne Unit perquè actuessin i evitar el que ja era una realitat. El 30 de desembre el president del govern [[Petru Groza]] va obligar a Miquel I a signar la seva abdicació, obligant-lo a marxar a l'exili i instaurant-ne la [[República Popular de Romania]].

Amb la instauració del nou règim comunista l'Església Ortodoxa Romanesa es va paralitzar. A més el nou règim va aplicar tot un seguit de normatives que li permetien destituir a aquells bisbes i sacerdots sospitosos de no ser lleials. Així van començar les detencions, deportacions a [[Sibèria]] i els empresonaments ja no tan sols a les presons, on els clergues eren posats amb els presos comuns, si no inclòs a alguns monestirs que es van reconvertir en presons. L'any [[1948]] Nicodemos va traspassar i el va succeir el metropolità de Iasi [[Justinian Marina]], que era un home d'un caràcter fort i amb grans dots d'organització. Aquest es va posar de seguida a organitzar l'Església Ortodoxa Romanesa i aconseguir per la mateixa un nou estatut. Aquest fou presentat al govern el febrer de [[1949]] i aprovat de seguida per les autoritats comunistes, estenent-lo inclòs a [[Església Romanesa Unida a Roma|les cinc diòcesis catòliques de ritus oriental]] que a l'octubre de 1948 el mateix govern havia suprimit i agregat a l'Església ortodoxa. L'èxit de la proposta del nou patriarca es deuria en part per la simpatia que tenia el mateix envers les idees comunistes.

El mateix any 1949 el govern comunista va emetre un decret pel qual les diòcesis no podien tenir menys de 750.000 fidels, motiu pel qual es va passar de 18 a 12 diòcesis. Molts bisbes van protestar, motiu pel qual van ser detinguts, la resta van decidir acceptar la política de fets consumats dels comunistes.

Pel que fa als catòlics de Romania s'ha de dir que a causa del seu augment, sobretot a partir de la incorporació de [[Transsilvània]] a Romania (1919), es va designar un nunci papal a Romania i se signà l'any [[1927]] un [[concordat]] entre la [[Santa Seu]] i Romania. Aquest concordat fou anul·lat l'any [[1948]]. Per la seva banda [[Església Romanesa Unida a Roma|l'Església Unida a Roma]] fou incorporada a l'Església Ortodoxa Romanesa, tal com declarà el patriarca ortodox l'octubre de l'any 1948. Els prop de milió i mig d'uniates de Romania van ser declarats oficialment pel govern comunista creients ortodoxes. Els [[monestir]]s i [[seminari]]s uniates foren clausurats, les esglésies dels uniates van passar a mans de clergues ortodoxes. Els sis bisbes uniates van ser detinguts, quatre d'ells morien a la presó i els altres fins a l'any [[1960]] van romandre empresonats. Així cessava l'activitat de l'[[Església Romanesa Unida a Roma]], aquesta no va tornar a exercir les seves activitats oficialment fins a la caiguda del comunisme al [[desembre]] de [[1989]].
[[Fitxer:Patriarchenpalast Bukarest.jpg|thumb|Palau de la Patriàrquia Romanesa a [[Bucarest]].]]

La situació de persecució i de repressió envers els religiosos de qualsevol confessió van seguir. L'Església ortodoxa va ser víctima també d'aquesta repressió d'una banda, mentre es tolerava relativament la seva existència. Amb la mort de [[Ióssif Stalin|Stalin]] i la relaxació relativa de la pressió que els comunistes exercien envers l'Església ortodoxa aquesta es va poder adherir al [[Consell Ecumènic de les Esglésies]] l'any [[1961]]. Així es van enviar delegacions a les Assemblees Generals d'aquest organisme a [[Nova Delhi]] (1961), [[Uppsala]] (1968) i [[Nairobi]] (1975), totes elles encapçalades pel metropolità de Moldàvia i Suceava, [[Iustin Moisescu]] –que va ser membre del Consell Central fins a l'any 1977– a l'assemblea de Vancouver (1983) la delegació romanesa va estar encapçalada pel Metropolità de Transsilvània, Antonie Plamadeala. L'Església Ortodoxa Romanesa ha intentat fomentar i promoure el diàleg intercristià dins de la Conferència de les Esglésies Europees, que té la seva seu a Ginebra. 

Els darrers anys del comunisme romanès van ser molt difícils per la gran majoria dels romanesos, també ho fou per l'Església Ortodoxa Romanesa, ja que [[Nicolae Ceauşescu]], Secretari General del [[Partit Comunista Romanès]] i President de Romania des de l'any 1965, va començar a aplicar a finals dels anys setanta del [[segle XX]] una política de demolició del centre de [[Bucarest]], ja que volia transformar la ciutat al seu gust personal. Així es van començar a derrocar edificis d'un gran valor artístic, arquitectònic i històric per construir grans avingudes amb edificacions on concentrar a la població traslladada del camp per treballar a les fàbriques o per construir el segon edifici més gran del planeta, la [[Casa Poporului|Casa del Poble]] (que actualment és la seu del Parlament romanès). Per aquest motiu es van derrocar nombroses esglésies i monestirs històrics ortodoxes. També es van desplaçar de la seva ubicació original esglésies per construir en el seu lloc edificis o fàbriques. En definitiva l'Església ortodoxa no va poder escapar de la bogeria del dictador romanès i va anar a poc a poc reduint la seva presència en la vida pública del país, molts fidels van deixar d'anar a les esglésies ja que tenien por de les represàlies i molts d'ells van passar a viure la seva religiositat dins de l'àmbit del seu domicili. Aquest malson va terminar el [[25 de desembre]] de [[1989]] quan les forces revolucionàries van afusellar el dictador i la seva dona, posant fi a 38 anys de comunisme a [[Romania]].

Amb la desaparició del [[comunisme]] (1989) la situació es va normalitzar, l'[[Església Romanesa Unida a Roma]] (Església grecocatòlica) va ser reconeguda de nou i el seu metropolità, [[Alexandru Todea]] va ser reconegut oficialment, havia estat nomenat metropolità pel [[Consell Episcopal Catòlic]] l'any 1986 a Roma. L'any [[1991]] va rebre la dignitat de Cardenal i tres anys més tard va renunciar a les seves responsabilitats, ja que estava malalt. Aleshores va ser nomenat Lucian Mureşan com a metropolità de l'Església uniata romanesa, que l'any 2005 va rebre la consideració d'Arquebisbe Major de l'Església Uniata de Romania.

L'ortodòxia ha recuperat el seu paper dins la societat romanesa una vegada que va caure el comunisme i moltes de les propietats que al llarg del comunisme s'havien confiscat van ser retornades. Actualment l'Església Ortodoxa Romanesa consta de cinc províncies eclesiàstiques, la de [[Ungrovlahia]] (que comprèn les [[diòcesi]]s de Bucarest, Buzau i Danubi inferior), la de Moldàvia (amb les diòcesis de Iasi i Roman), la del Ardeal (amb les Diòcesis de Alba Iulia, Sibiu, Oradea i [[Cluj Napoca]]), la d'Oltènia (amb les Diòcesis de Craiova i Arges), i la del Banat (amb les Diòcesis de [[Timisoara]], Carenbes i Arad). L'actual patriarca de l'Església Ortodoxa Romanesa és des de l'any 1986 [[Teoctist Arăpaşu]], que en la darrera etapa del comunisme va tenir una actitud tolerant amb el règim de Ceauşescu, ja que va aprovar la demolició de 26 esglésies i va oferir diversos regals del patrimoni de l'Església al dictador. El març de 1990 va presentar la seva dimissió, però el Sínode General no li l'acceptà. Al llarg del seu pontificat va intentar aconseguir que l'Església Ortodoxa Romanesa recuperi el seu lloc dins de la societat romanesa, a la mateixa vegada que va participar del moviment ecumènic establint contactes directes amb el Papa de Roma [[Joan Pau II]], que va visitar [[Bucarest]] en diverses ocasions. 

En l'actualitat dels 22.364.022 romanesos que resideixen a Romania un 86,8% són ortodoxs, un 5% romans catòlics, uns 3,5% són protestants, un 1% catòlics de ritus grec (uniates), un 1% pentecostals, un 0,5% baptistes i la resta tenen altres tipus de confessions. Per tant l'Església Ortodoxa Romanesa és la segona Església ortodoxa autocèfala més important en nombre de fidels de l'ortodòxia, només per darrere l'Església Ortodoxa Russa.

El 30 de juliol de 2007 i com a causa d'una complicació del postoperatori de l'operació de [[pròstata]] a què s'havia sotmés, [[Teoctist Arapasu]] moria a l'edat de 92 anys. El 12 de setembre era designat successor seu al capdavant de l'Església Ortodoxa Romanesa [[Dan Ilie Cobotea]], amb el nom de Daniel, prenent lloc de la Patriarquia el dia 30 de setembre de 2007.

=== Presència de l'ortodòxia romanesa a la resta del món ===
Pel que fa als romanesos residents fora de Romania, ben bé no se sap amb exactitud quina és la seva quantitat, els que troben als [[Estats Units d'Amèrica]] estan organitzats en la Epàrquia Missional d'Amèrica. A més existeixen nombroses parròquies dependents del Patriarcat de Bucarest, les més destacades són les de [[Londres]], [[Viena]], [[Sofia]], [[Baden-Baden]] i [[Jerusalem]].

== Bibliografia ==
* Florin Constantiniu, ''O istorie sinceră a poporului român'', Editura Univers Enciclopedic, Bucureşti, 2002.
* Constantin C. Giurescu, ''Istoria românilor'', volumul II, Editura Enciclopedică, Bucureşti, 2000.
* Mircea Păcurariu, ''Istoria Bisericii Ortodoxe Române'', Sophia, Bucureşti 2000.
* Nicolae Iorga, ''Istoria Bisericii Româneşti'', Bucureşti, 1908.
* Olivier Gillet, ''Religion et nationalisme : l'idéologie de l'Église orthodoxe roumaine sous le régime communiste'', Éditions de l'université de Bruxelles, Bruxelles, 1997.
* Gonzalez Montes, A., ''Las Iglesias Orientales'', BAC, Madrid, 2000.
* Meyendorff, J., ''La Iglesia Ortodoxa, ayer y hoy'', DDB, Bilbao, 1968.
* Eudokimov, P., ''Ortodoxia'', Ed. Península, Barcelona, 1968.

== Vegeu també ==
* [[Llista d'edificis religiosos de Romania]].
* [[Art iconogràfic a Romania]].

== Enllaços externs ==
{{Commonscat}}

* [http://www.patriarhia.ro Web oficial de l'Església ortodoxa de romania] {{en}} {{ro}}
* [http://www.patriarh.ro Web oficial dels patriàrques ortodoxs romanesos] {{ro}}

{{Església Ortodoxa}}

{{Article bo}}

{{ORDENA:Esglesia Ortodoxa Romanesa}}
[[Categoria:Articles bons de ciències socials]]
[[Categoria:Religió a Romania]]
[[Categoria:Esglésies ortodoxes autocèfales|Romanesa]]
[[Categoria:Entitats de Romania]]
[[Categoria:Esglésies Ortodoxes Eslaves|Romania]]</text>
      <sha1>s7362bheydvehtho5f1vhchfm0o2udb</sha1>
      <model>wikitext</model>
      <format>text/x-wiki</format>
    </revision>
  </page>