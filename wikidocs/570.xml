<page>
    <title>Catedral de Girona</title>
    <ns>0</ns>
    <id>570</id>
    <revision>
      <id>14027962</id>
      <parentid>14027918</parentid>
      <timestamp>2014-09-09T08:59:39Z</timestamp>
      <contributor>
        <username>Enric</username>
        <id>218</id>
      </contributor>
      <comment>/* Història */</comment>
      <text>{{Edifici
|imatge = Catedral de Girona.jpg
|peu = Façana de la Catedral de Girona.|mida_imatge= 200 px|
|nom = Catedral de Girona
|tipus_edifici = [[catedral]]
|arquitectes = 
|arquitecte =
|començament = 29 d'abril de 1312
|consagració =
|acabament = segle XVIII
|cronologia =
|localització = [[Girona]]
|estil = [[Gòtic català]]
|materials_utilitzats = pedra i vidre
|sistema_constructiu = [[arquitrau|arquitravat]] i [[volta]]t
|alçat = 30 m
|imatge_a =
|peu_a =
|planta = 22,98 x 55 m
|imatge_p = Spain.Girona.Catedral.svg
|peu_p = Plànol interior de la Catedral.
}}
L''''[[església (arquitectura)|església]] [[cristianisme|cristiana]] [[catolicisme|catòlica]] de Santa Maria de Girona''' és la [[catedral|seu catedralícia]] del [[Bisbat de Girona]] i el major temple cristià del bisbat i de la [[província de Girona|província homònima]]. Els [[bisbe]]s de la diòcesi de Girona són documentats genèricament l'any [[516]]. Segons alguns documents del [[segle VII]] el seu culte era equiparable a les diòcesis de [[Toledo]] i [[Sevilla]]. Durant l'[[Dominació musulmana de Catalunya|ocupació musulmana]] entre els anys [[715]] i [[785]] va ser transformada en [[mesquita]].refM. Lluïsa Ramos, Anna Pérez, Xavier de Juan: Catedrals, monestirs i grans edificis religiosos, 2005, Edicions Geoestel, ISBN 84-96295-15-X/ref La seva major particularitat és que té la [[nau (arquitectura)|nau]] [[art gòtic|gòtica]] més ampla del món, de 22,98 metres,ref{{ref-web |url=http://www.catedraldegirona.org/visita/cat/historia/historia/index.html|títol=Història de la catedral: Història|editor= Catedral de Girona|consulta=31-01-2011}}/refref name=bisbat{{ref-web |url=http://www.bisbatgirona.cat/bisbat.php?idm=1subpagina=2|títol=Catedral de Girona|editor=[[Bisbat de Girona]]|consulta=11-10-2011}}/ref que és alhora la nau més ampla de qualsevol estil llevat de la de [[basílica de Sant Pere del Vaticà]], que fa vint-i-cinc metres. Situada estratègicament al nucli central de la ciutat antiga, conegut com la Força Vella, coincideix amb el traçat urbà de ''[[Gerunda]]'', assentament d'[[Període romà a Catalunya|època romana]] del qual encara en romanen mostres de muralla a l'actual plaça de la catedral.

== Història ==
[[Fitxer:Girona Onyar.jpg|thumb|Cases de colors del riu [[Onyar]] al seu pas per Girona, amb la catedral al fons]]
L'any [[834]], la seu va rebre de [[Lluís I el Pietós|Lluís el Pietós]] un precepte d'immunitat amb la cessió de drets fiscals i adquisició de patrimoni. Unit a la consagració d'un nou temple pel bisbe Wigo l'any [[908]], fa suposar l'existència d'una catedral preromànica dedicada a Santa Maria, encara que només en queda documentació i no restes arquitectòniques.refXavier Barral i Altet,''Les Catedrals de Catalunya, La Catedral de Girona'', pàg. 93 Edicions 62, ISBN 84-297-3823-1/ref

La primera catedral romànica es va construir entre el [[segle X]] i el [[segle XI]] sobre el temple romà de ''[[Gerunda]]'' cristianitzat. Es va inaugurar el [[21 de setembre]] de [[1038]].ref name=catromVVolum V, Catalunya Romànica (1991) Enciclopedia Catalana ISBN 84-7739-262-5 /ref D'aquesta construcció romanen la Torre de Carlemany (usada de [[contrafort]] per a la nau gòtica), el claustre, els soterranis de la catedral i la sagristia (avui una capella). El [[1312]] es va decidir construir una nova catedral en estil gòtic i substituir al mateix temps el temple romànic. Es va començar per l'[[absis]] i es van anar construint lentament les voltes de la nau. Les obres de la nau no es van acabar fins al [[segle XVIII]], en ple [[barroc]], tot i que mantenien l'estil gòtic inicial. La façana, feta per [[Pere Costa i Cases]] i acabada el 1733, sí que es va fer en estil barroc. Fins al 1960 no es va donar per acabada l'obra de la façana i, els dos anys següents, els escultors locals [[Josep M. Bohigas i Masoliver|Josep M. Bohigas]], [[Antoni Casamor d'Espona|Antoni Casamor]], [[Jaume Busquets i Mollera|Jaume Busquets]] i [[Domènec Fita i Molat|Domènec Fita]] varen realitzar les escultures monumentals que es varen instal·lar a les fornícules buides. El campanar és d'estil renaixentista. 

La construcció del cos central va començar amb tres naus, i la proposta de continuar-la amb una nau única va provocar la suspensió de les obres i una discussió intermitent de responsables i tècnics que va durar cinquanta anys. El capítol catedralici va convocar l'any [[1417]] una reunió de mestres d'obres i d'experts i, després d'escoltar el seu dictamen, favorable de manera majoritària a les tres naus, es va decidir per la fórmula d'una sola nau de trenta-quatre metres d'alçada, que va convertir la catedral en un monument únic en la història de l'arquitectura gòtica mundial.

== Catedral romànica ==
[[Fitxer:Catedral Girona from Montjuic.JPG|thumb|left|Vista de la catedral on es veu la Torre de Carlemany romànica.]]
L'any [[1010]] és documentada la construcció d'un nou edifici sobre la seu preromànica mig derruïda, sota el mandat del [[bisbe]] [[Pere de Carcassona|Pere Roger]] fill del comte de [[Carcassona]] [[Roger I de Carcassona]] i cunyat del [[Llista de comtes de Barcelona|comte de Barcelona]] [[Ramon Borrell]]. La catedral romànica constava d'una [[nau (arquitectura)|nau]] amb [[volta de canó]], amb [[transsepte]] i tres portes d'entrada amb una mena de [[nàrtex]] de doble pis junt a la [[façana]] principal, esmentat documentalment amb el nom de galilea, era de planta rectangular amb dues dependències quadrades que corresponien, segons les darreres intervencions arqueològiques de l'any 1999, a les capelles del [[baptisteri]] i la del sant Sepulcre, sobre aquesta darrera es va construir el nou [[campanar]] al [[segle XIV]]. La galilea servia com lloc d'enterrament i per superar el desnivell entre la primera esplanada i el temple. L'escalinata tenia, com l'actual, tres replans, encara que era més estreta i més curta.ref Pere Freixes i Josep M. Nolla, Els Precedents de la Catedral gòtica als [[Annals de l'Institut d'Estudis Gironins]], 2004, Vol. 45/ref

Gràcies a l'aportació econòmica dels comtes Ramon Borrell i la comtessa [[Ermessenda de Carcassona|Ermessenda]], es va procedir a la dedicació el [[1038]]. Les obres van continuar, trobant-se l'any [[1050]] el [[campanar]] aixecat fins al tercer cos i sent finalitzat durant el primer terç del [[segle XII]]. La comtessa [[Ermessenda de Carcassona|Ermessenda]] va destinar una deixa testamentària per al cobriment del dormitori de la canònica, que es transforma en sagristia més tard. Aquesta canònica ja s'havia esmentat en la seva construcció l'any 1038 a l'acta de consagració.refXavier Barral i Altet,Les Catedrals de Catalunya, La Catedral de Girona, pàg. 63-67, Edicions 62, ISBN 84-297-3823-1 /refref name=catromV/

Hi ha vestigis del temps [[romànic]], com la torre dita de Carlemany, el claustre, l'[[ara (altar)|ara]] de l'altar major, la cadira episcopal i el [[tapís de la Creació]].

=== Campanars romànics ===
[[imatge:289 Catedral de Girona, campanar romànic, o torre de Carlemany.JPG|thumb|left|L'anomenada torre de Carlemany, campanar romànic de la catedral]]
La catedral romànica disposava de dos campanars: el cloquer vell, desaparegut al [[segle XIV]]ref name=romanica/ i situat aproximadament en el mateix emplaçament que l'actual campanar, i el campanar conegut com ''la torre de [[Carlemany]]''. Ambdós s'iniciaren a la primera meitat del [[segle XI]] i eren semblant als campanars de [[Catedral de Vic|Sant Pere de Vic]] o [[Sant Miquel de Cuixà]].ref name=torresCanal, Josep; Canal, Eduard; Nolla, Josep M., Sagrera, Jordi (2003), ''Girona, de Carlemany al feudalisme (785-1057)''. Girona: Ajuntament de Girona, pàg. 183-194./ref

La '''torre de Carlemany''' presenta una planta quadrada, amb set nivells separats per [[fris]]os amb arcuacions [[longobards]] als seus dos primers pisos totalment cecs sense finestres però amb una estreta i llarga espitllera oberta al centre dins la lesena central, el tercer té a cada cara dues finestres més grans d'obertura única amb [[arc de mig punt]] i amb rebaix perimetral, a partir del quart dues finestres geminades amb columneta central i capitell en forma de mènsula llisa. Tots els frisos es complementen amb un rengle de dents de serra menys en el pis més baix. El coronament superior de la torre és un terrat pla, segurament deguda a les obres de restauració efectuades al campanar.refPladevall, Antoni,( 1991) ''Catalunya Romànica'', Volum V, Barcelona, Enciclopèdia Catalana, pàg.113, ISBN 84-7739-262-5/ref

Durant la construcció de la catedral gòtica va ser escapçada i incorporada als [[contrafort]]s de la part exterior del [[Costat de l'Epístola i costat de l'Evangeli|costat de l'Evangeli]]. La construcció d'un nou campanar a finals del [[segle XVI]] va suplir les funcions del romànic.ref name=romanicaFreixas, Pere; Nolla, Josep M., Sagrera, Jordi; Sureda, Marc (2006), [http://ddd.uab.cat/pub/locus/11359722n8p123.pdf La façana gòtica de la catedral de Girona], a ''Locus amœnus'', 8, pàg. 123-132./ref

=== Claustre ===
[[Fitxer:Claustre de la Catedral de Girona-removed.jpg|thumb|Tres galeries del claustre de la Catedral.]]
Dintre de l'edifici romànic de la catedral destaca el magnífic [[claustre]] amb una iconografia medieval molt interessant. 

Presenta una planta quadrilàtera irregular, situat entre la muralla i la façana nord de la catedral, la galeria septentrional està coberta amb una volta semicircular i la resta de les galeries amb [[volta de canó]] de quart de cercle, suportada per parells de columnes i pilars quadrats intercalats de manera regular. Les [[arquivolta|arquivoltes]] dels arcs tenen una motllura molt senzilla amb guardapols.

Els [[capitell]]s i els [[pilar (arquitectura)|pilars]] són historiats amb llenguatge narratiu i elements de temes fantàstics i zoomòrfics d'ocells, simbolitzant un caràcter positiu i espiritual; si els ocells es troben mossegant-se les potes simbolitzen l'acció d'aixecar el vol i deixar la terra. Als frisos es veuen escenes de l'[[Antic Testament|Antic]] i [[Nou Testament]] en gran quantitat i diversitat, com la història de Samsó, la història d'Isaac i Jacob, la vida de Jesús, la creació d'Eva, etc. Hi ha representacions de feines agrícoles i en alguns relleus amb restes de [[policromia]]. Entre els [[escultor]]s que van treballar al claustre es troba [[Arnau Cadell]] també autor dels capitells del claustre del [[monestir de Sant Cugat]].

S'hi troba la capella de Nostra Senyora de Gràcia i de Bell-Ull, que en realitat és una antiga porta d'accés al claustre reformada a l'època gòtica, és al seu timpà on està la imatge de la Verge del mestre Bartomeu del [[segle XIII]] i també a sota, es troba una pintura d'una Verge amb un gran marc daurat i tallat.

Annexa al claustre hi ha la capella romànica sota l'advocació de sant Pere, unida a la catedral i restaurada recentment.

br /
centergallery mode=packed-hover
Fitxer:Detall del claustre de la Catedral de Girona.jpg|Fris representant a Jesús acompanyat per àngels, enderrocant les portes de l'infern. 
Fitxer:Capitel del claustro de la Catedral de Girona.jpg|Capitell amb l'escena d'una persona que sotmet dos ocells.
Fitxer:Capitel de Gironanbsp;.jpg|Capitell inicial d'un fris amb ocell i elements vegetals.
Fitxer:Capitel de claustro de Girona.jpg|Fris representant l'embarc a l'arca, de Noè i la seva família.
/gallery/center

==== Sepulcres del claustre ====
[[Fitxer:Costat del claustre de la Catedral de Girona.jpg|thumb|left|Galeria del claustre amb sarcòfags.]]
Es troben al claustre sepulcres tant als seus murs com a terra de les galeries cobertes amb làpides gravades de famílies nobles i canonges dels segles XIV al XVIII. 

Damunt de l'entrada al claustre i dins d'una fornícula hi ha la figura jacent de Guillem de Montgrí mort l'any 1273, atribuïda al mestre Bartomeu. Aquest sepulcre es trobava dintre de la catedral, havent-se traslladat l'any 1711.

La galeria nord té adossats als seus murs sarcòfags sostinguts per columnes amb capitells o per mènsules representant lleons o personatges. Es troba en aquesta galeria la tomba del bisbe Gastó de Montcada mort l'any [[1334]].

A la banda sud hi ha els de Guillem de Vilarig (†1343), de Berenguer de Palau (†1314) de l'ardiaca de [[Besalú]] Arnau Soler (†1326), tots amb figura jacent esculpida, i un dels més importants el sarcòfag d'[[Elionor de Cabrera]] morta cap a [[1336]]. Es troben a la seva sepultura gravats els escuts d'armes de la seva família. Per testament redactat l'any 1333, estableix la seva sepultura a la capella que va fer construir al claustre dedicada als arcàngels Gabriel i Rafael. No se sap qui va ser l'escultor del monument funerari, que presenta una imatge jacent amb el cap damunt d'un coixí i recolzant els peus damunt de dos gossos.refBrígida Nono i Riug, Anna Gironella i Delgà. La Presència d'una dama al claustre. Estudi i edició del testament i la inscripció funerària d'Elionor de Cabrera. [[Annals de l'Institut d'Estudis Gironins]], Any: 2004 Vol.45 /ref

== Catedral gòtica ==
[[Fitxer:Catedral de Girona por dentro.jpg|thumb|Interior de la Catedral de Girona]]
A partir del [[1312]] es van iniciar les obres de la catedral [[arquitectura gòtica|gòtica]], el [[29 d'abril]] el capítol de [[Girona]] va ordenar l'edificació d'un nou [[absis]] amb [[girola]] i nou [[capella (arquitectura)|capelles]], així com la construcció de la sagristia a l'antic dormitori canonical.

L'altar major es va consagrar el [[12 de març]] de [[1347]] i es va procedir a l'enderrocament de la [[capçalera]] romànica. Els mestres d'obra varen ser Enric de Narbona, a la mort d'aquest, Jaume de Faveran (1321-1330) i Guillem de Cors fins que el succeí Pere Campmagre entre 1357 i 1359. Va ser el mestre major Pere Saplana fins que el va substituir Pere Sacoma a partir de [[1368]], el qual va realitzar una gran activitat, car es va començar les obres de la porta dels Apòstols i la torre-campanar sobre la ''capella del Sant Sepulcre''. Se'n té una prova gràfica en la taula de ''La Pietat'' pintada per [[Pere Mates]] cap a [[1550]] i que reprodueix en el seu fons la imatge de la ciutat de Girona amb la catedral, on s'aprecia sobre la teulada un campanar que sembla el fet pel mestre d'obres Pere Sacoma i que aixecà entre [[1379]] i [[1381]], amb la figura d'un àngel com a coronament, que en realitat representava a la Fe, amb els ulls embenats. Més tard, durant l'edificació dels darrers trams de la nau gòtica, es va destruir el campanar ubicat sobre l'atri de la porta principal.refXavier Barral i Altet,Les Catedrals de Catalunya, La Catedral de Girona, Edicions 62, ISBN 84-297-3823-1 pàg.70/ref 
[[imatge:351 Catedral de Girona, columnes, voltes i vitralls del deambulatori.JPG|thumb|left|Columnes, voltes i vitralls del [[deambulatori]]]]
Al primer projecte, es va pensar fer la construcció amb la planta de tres naus, però el [[1386]] es va plantejar la possibilitat de canviar a una nau única. Van ser cridats a consulta mestres de [[Barcelona]], com [[Bernat Roca]] de la [[Catedral de Barcelona]] i [[Pere Arvei]] mestre de la [[Escola de la Llotja|Llotja de Barcelona]], que van decantar-és per les tres naus, mentre que el mestre de [[Girona]], Pere Sacoma, era a favor de la nau única.

El [[1416]] es va fer una nova consulta amb els dotze mestres d'obres més importants de [[Catalunya]], i amb opinions de tota mena. Finalment el bisbe [[Dalmau de Mur]] juntament amb el capítol de la catedral, van decidir l'any [[1417]] decantar-se per la construcció d'una sola nau, nomenant a l'escultor Antoni de Canet, que havia participat en la consulta: ''mestre maior i patro'' sense revocar però el mestratge de Guillem Bofill. 

Sota la direcció de Berenguer Cervià a partir de 1434, es va encarregar a l'escultor [[Antoni Claperós]] les escultures dels [[apòstols]] per la porta del mateix nom, que es van col·locar cap a 1460. Es va construir la primera capella dels peus, al [[costat de l'evangeli]], del bisbe [[Bernat de Pau]]. 

Amb motiu de la [[Guerra Civil Catalana]] entre 1460 i 1472 les obres es paralitzaren. Sota el mestre d'obres Joan Balcells (1577-1583), s'accelerà l'acabament de la seu, seguint el model gòtic, la darrera pedra de la nau de 22,98 metres d'amplada per trenta-quatre d'alçada, va ser col·locada el 1604 en temps del bisbe Francisco Arévalo de Zuazo.

[[Fitxer:Campanar de la Catedral de Girona.JPG|thumb|Fotografia del campanar nou.]]


=== Campanar nou ===
És de planta vuitavada de torre prismàtica adossat a la catedral i amb escala helicoïdal, l'alçada de la torre és de seixanta-set metres.

L'any [[1580]] s'inicia la construcció del nou campanar, però no va ser fins al segle XVIII quan es va decidir la seva terminació, encarregant a l'arquitecte Agustí Soriano un nou projecte de dimensió més reduït. Es va iniciar el 1757 i l'any 1764 ja hi havia l'àngel giratori al cim. Originàriament, l'àngel, se situà a l'entrada provisional de la catedral, quan començaren les obres de la nau gòtica actual, vers el segle XIV quan va ser esculpit per Guillem Morell.ref Jaume Marquès, ''Los campanarios de la catedral de Gerona'' ''Revista de Gerona'', núm. 18 (1962), pàg. 15 /ref

Durant la [[guerra del Francès]] l'àngel va ser decapitat per les tropes i el 6 de juny del 1968 se'n col·loca un de nou; l'antic es conserva al Museu d'Història de la Ciutat de Girona.ref[http://www.campaners.com/php/cat_textos.php?text=1630 Àngel i campanes]/ref

El campanar allotja sis campanes, la més antiga és de l'any 1574 i és dita ''La Beneta'' o ''Bombo''.ref[http://www.campaners.com/php/catedral.php?numer=222 Inventari de les campanes de Santa Maria de Girona]/ref

=== Façana principal ===
[[Fitxer:Catedral de Girona - Façana.JPG|thumb|Façana principal de la Catedral.]]
La [[façana]] és d'estil [[barroc]] amb unes mides de quaranta-un metres d'alçada per dinou metres d'amplada i amb aspecte de retaule dividit en tres carrers horitzontals i de tres cossos verticals, a l'últim es va afegir per Bartomeu Soriano, una balconada a cada banda amb [[balustrada]]. Per rematada es troba una gran [[rosassa]] del [[1733]] amb el [[vitrall]] del mestre Francesc Saladriga que representava l'[[Assumpció]]. Les escultures de les virtuts de l'[[esperança]], la [[fe]] i la [[caritat]] són de [[Pere Costa i Cases]] i segurament també l'ornament del voltant de la rosassa. En la part alta de la façana hi ha una galeria de finestrals en forma d'arcs. 

Al setembre de l'any [[1606]] es va col·locar la primera pedra de la façana, però les obres es van alentir i no va ser fins a l'any [[1680]] quan amb una nova benedicció de ''primera pedra'' es van reprendre amb l'acceptació del projecte presentat per l'escultor barceloní N. Gavina, el qual va seguir fins a la direcció del mestre d'obres Bartomeu Soriano que cap a l'any [[1695]] va modificar la traça de Gavina canviant les [[pilastra|pilastres]] laterals adossades per fer-les acabar amb un balcó a cada banda. Novament el 1730 es van abandonar els projectes anteriors per acceptar el presentat per [[Pere Costa i Cases]]. Hom pot veure una data esculpida el 1733 sobre la rosassa, tot i que les obres no s'acabaren fins al segle XX durant el bisbat de [[Josep Cartañà i Inglés]] els anys 1958/1960.

La distribució de la [[iconografia]] de la façana és: 
* Primer tram, a cada costat de la porta les escultures de [[sant Pere]] i [[Pau de Tars|sant Pau]] de l'artista [[Josep Maria Bohigas]] de l'any 1962. 
* Segon tram, dintre de tres [[fornícula|fornícules]], al centre la [[Maria, mare de Jesús|Verge Maria i el Nen Jesús]], de l'escultor [[Jaume Busquets i Mollera|Jaume Busquets]] de l'any 1962; a la seva dreta sant Josep i a l'esquerra sant Jaume de l'escultor [[Antoni Casamor]] de l'any 1961. 
* Tercer tram, també dintre de dues fornícules hi ha sant [[Joan Baptista]] i [[sant Narcís]], realitzades per [[Domènec Fita i Molat|Domènech Fita]] l'any 1960.

br /
gallery mode=packed-hover
Fitxer:Escultura Sant Pere - Girona.JPG|Escultura de sant Pere de Josep Maria Bohigas.
Fitxer:Escultura Sant Pau - Girona.JPG|Escultura de sant Pau de Josep Maria Bohigas.
Fitxer:Escultura Sant Josep - Girona.JPG|Escultura de sant Josep d'Antoni Casamor.
Fitxer:Escultura de la Verge María - Girona.JPG|Escultura de la Verge Maria i el Nen Jesús de Jaume Busquets.
Fitxer:Escultura de Sant Jaume - Girona.JPG|Escultura de sant Jaume d'Antoni Casamor.
/gallery
Per accedir a la porta d'entrada al temple hi ha una gran escalinata construïda per [[Miquel Pontich|bisbe Pontich]] entre [[1685]] i [[1699]] de noranta graons distribuïts en tres trams i balustrada de pedra als seus costats.refVolum 5, Art de Catalunya-Edicions L'isard (1999), pàg. 74 ISBN 84-89931-14-3 /ref Aquesta escalinata ha cridat sempre l'atenció, com ho han expressat grans viatgers als seus llibres, encara que no es posen d'acord vers el nombre de graons, com per exemple:
* el francès [[Étienne de Silhouette]] a principis del segle XVIII:{{cita|''No s'hauria de deixar de veure la catedral dedicada a la Santa Verge; es puja a ella per una gran escala''.ref García Mercadal, Viajes de extranjeros por España y Portugal IV, Salamanca, Junta de Castilla y león, 1999, pàg. 616. /ref|Etienne de Silhouette, [Traducció del castellà]}}
[[Fitxer:Catedral de Girona - Escalinates.JPG|thumb|Escalinata de la façana principal]]

* Més tard el valencià [[Antonio Ponz Piquer|Antonio Ponz]]:{{cita|''Per pujar al temple hi ha una escala magnífica, igual a la seva amplària i consta de vuitanta-sis graons, amb tres replans espaiosos i baranes, tot de pedra llaurada''.ref Antonio Ponz, ''Viaje de España'', Aguilar, Madrid, 1988, pàg. 80. /ref|Antonio Ponz Piquer, [Traducció del castellà]}}
* El sevillà Diego Alejandro de Gálvez, l'any 1755:''{{cita|La Sta. Església Catedral [...] està construïda al lloc més alt de la ciutat. Per pujar a ella hi ha vuitanta-vuit graderies repartides en tres pujades i en al mig dos espaiosos altiplans o replans [...] és obra molt bella i de gran sumptuositat. ''ref J. Guillen Torralba, ''Un sevillano por Europa. El viaje de Gálvez en 1755'', Sevilla, Cabildo Metropolitano de la Catedral de Sevilla, 1996, pàg. 317./ref|Diego Alejandro de Gálvez, [Traducció del castellà]}}
* El castellà Francisco de Zamora el 1790:{{cita|Vam anar a veure la catedral, l'escala de la qual, magnífica, de noranta-sis graons, amb els seus grans replans, és excel·lent.ref Francisco de Zamora, ''Diario de los viajes hechos en Cataluña'', Barcelona, Curial, 1973, pàg. 309./ref|Francisco Zamora, [Traducció del castellà]}}
* El gran viatger [[Alexandre Laborde]], al ''Voyage pittoresque et historique en Espagne''(Viatge pintoresc i històric a Espanya) (1807-1818, 4 volums), la va qualificar de:{{cita| ''Majestuosa i superba''|Alexandre Laborde, [Traducció del castellà]}}

=== Porta dels Apòstols ===
[[Fitxer:Catedral de Gerona K01.jpg|thumb|Porta dels Apòstols.]]
L'estructura està formada per la gradació d'[[arquivolta|arquivoltes]] apuntades (construïdes l'any 1975), foren decorades amb les imatges dels dotze apòstols i al seu [[timpà (arquitectura)|timpà]] hi havia un relleu de l'Assumpció fet per [[Joan Claperós]].

Situada al costat sud de la catedral, surt documentada per primera vegada el [[1370]] sota la direcció de Berenguer Aixuli i més tard del mestre d'obres Pere Sacoma. Les mènsules van ser treballades per Guillem Morell l'any [[1381]],ref segons el llibre d'obra de la Seu/ref i havien de sostenir les figures dels apòstols. 

Aturades les obres durant un temps fins que sota el mestratge de [[Berenguer de Cervià]] el [[1434]], es va encarregar la realització de les imatges a l'escultor [[Antoni Claperós]] i van ser col·locades a la dècada dels seixanta del mateix segle.

Durant la guerra del 1936, es van perdre deu de les dotze figures dels apòstols, ja fos per l'acció de constants actes vandàlics, ja fos per l'esmicolament de les figures en ésser desplaçades per la comissió de patrimoni de la Generalitat de Catalunya.ref name=figures_apostolsPer la versió de la destrucció de les figures per part de les actes capitulars vegeu Busquets, Joan (1986), La destrucció d'esglésies a la ciutat de Girona el 1936 i les seves excepcions, dins ''La Guerra Civil a les comarques gironines (1936-1939)''. Girona: Cercle d'Estudis Històrics i Socials, pàg. 189-222; per una lectura crítica de les actes vegeu [[Enric Mirambell i Belloc|Mirambell, Enric]] (2004), [http://www.raco.cat/index.php/AnnalsGironins/article/view/54524/63482 Capitulars de la Seu; de la postguerra al Concili], als [[Annals de l'Institut d'Estudis Gironins]], 45, pàg. 403-416; per la versió de la pèrdua de les figures per part d'un dels membres de la comissió de patrimoni de la Generalitat vegeu Riuró, Francesc (1986), La lluita per la salvaguarda del Patrimoni artístic, a ''Revista de Girona'', 116, pàg. 44-49; per una visió ampliada i contrastada vegeu Puigvert, Joaquim M. (2006), [http://www.ajuntament.gi/sgdap/docs/conferencies_amgi/puigvert_salvarpatrimoni.pdf Salvar el patrimoni artístic en temps de guerra. L'exemple de la ciutat de Girona (1936-1939)], dins ''Segona República i Guerra Civil a Girona (1931-1939)''. Girona: Ajuntament de Girona, pàg. 141-170./ref Actualment solament es conserven les de sant Pere i sant Pau i es troben al cancell de les aules capitulars. L'any 1975 es va acabar el cos de la part superior de les arquivoltes de la porta.ref Xavier Barral i Altet,''Les Catedrals de Catalunya, La Catedral de Girona'', pàg. 65-66, Edicions 62, ISBN 84-297-3823-1 /ref

br /
centergallery mode=packed-hover
Fitxer:Spain.Girona.Catedral.Lateral.Detalle.03.jpeg|Mènsula amb fulles a la porta dels Apòstols.
Fitxer:Spain.Girona.Catedral.Lateral.Detalle.09.jpeg|Mènsula amb àngels músics a la porta dels Apòstols.
Fitxer:Spain.Girona.Catedral.Lateral.Detalle.06.jpeg|Mènsula amb pares de l'església a la porta dels Apòstols.
/gallery/center

=== Porta de Sant Miquel ===
Situada a la part nord, es va començar la construcció de la cara externa l'any 1519 sota la direcció del mestre major Gabriel Cabot (1518-1520). Se sap que encara s'estava fent el mur superior l'any 1542.

== Interior ==
[[Fitxer:Catedral_de_Girona_-_Nau_central.JPG|thumb|La nau mirant cap a la capçalera, a la dreta apareix l'orgue que ocupa el centre.]]
Consta d'una única [[nau (arquitectura)|nau]] de 22,98 metres d'amplada de quatre trams amb volta de creuria que se sostenen amb [[contrafort]]s, entre cadascun d'aquests s'allotja a la seva part inferior dues capelles laterals. Té un [[trifori]] amb finestres d'[[arc ogival]] que recorren tot el perímetre del temple a manera de [[fris]]. Uns grans [[vitrall]]s il·luminen la nau, col·locats sobre el trifori i emplaçats entre els contraforts.

Hi ha un mur que tanca la construcció entre la gran nau i l'[[absis]], en aquest pany de paret, al centre hi ha una gran [[rosassa]] i dues més petites a banda i banda sobre els arcs d'entrada a les naus laterals. Al traspassar el mur, hi ha un tram recte a cada costat que correspon al primitiu projecte de tres naus, la volta de creuria s'incorpora perfectament al cobriment radial de la resta de capelles del [[deambulatori]].

La [[capçalera]] és composta per un absis poligonal definit per deu [[Pilar (arquitectura)|pilars]] amb deambulatori de voltes en forma de trapezi que segueixen els radis de la [[clau de volta]] del [[presbiteri]]. Té nou capelles radials.

=== Altar major ===
[[imatge:359 Catedral de Girona, presbiteri i altar major.JPG|thumb|Presbiteri i altar major]]
Consta de l'[[ara (altar)|ara]] [[romànic]]a del [[segle XI]] de [[marbre]] blanc de grans dimensions, de forma rectangular i mida 205 cm de llarg per 130 cm d'ample i el seu gruix és d'aproximadament 15 cm. Amb la superfície llisa central és emmarcada per una motllura exterior força treballada amb ornamentació lobulada amb motius representant brots de diferents fulles.

Segons la historiografia és l'[[ara (altar)|ara]] que durant l'època del bisbe [[Pere de Carcassona|Pere Roger]], el [[1038]] va consagrar per primera vegada l'arquebisbe de Narbona Guifré i per segona vegada l'arquebisbe Sanç de Tarragona el [[1347]]. Les inscripcions són més aviat escassos, ja que a partir del segle XI es perdé d'una mena progressiva la necessitat d'aquestes inscripcions.ref Alavedra i Invers, Salvador, (1979) Les ares d'altar de Sant Pere de Terrassa-Egara, Volum II, Inventari de les ares, Terrasa, pàg.9497 /ref Una de les inscripcions és la signatura del bisbe Roger ''Petrus episcopus'' segurament de l'any 1038ref Palol i Salellas, Pere de, (1955), Gerona monumental, Los monumentos cardinales de España, Volum XVIII, Madrid, Ed. Plus Ultra pàg.48/ref

Cal relacionar aquesta ara amb un conjunt d'obres que hi ha repartides per l'[[Occitània]] i per la Catalunya septentrional, més clarament pel nucli de [[Narbona]], on es produïa aquest tipus d'ara i que es troba uns motius decoratius molt semblants als de Girona.ref Pere Ponsich (1982) ''Les tables d'autel a lobes de la province ecclésiastique de Narbone (xe-XIe s.) et l'avenement de l'esculpture monumental en Rousillon'', pàg. 12/ref
 
==== Retaule gòtic ====
Darrere de l'ara de l'altar hi ha un retaule gòtic, d'[[plata|argent]] daurat i aplicacions d'[[esmalt]]s i [[gemma|gemmes]] de múltiples colors. És rectangular format per tres frisos, amb una part central representant el [[Tetramorf]] i el [[Gòlgota|Calvari]]. Cada fris està dividit en quatre escenes per banda del central que representen el cicle de la vida de [[Jesús]] des de l'[[Anunciació]] fins a la [[Resurrecció]]. A la cornisa superior hi ha les imatges de la Mare de Déu, sant Feliu i sant Narcís, sota uns [[pinacle]]s.

El primer treball al retaule és del mestre Bartomeu l'any 1325. El va succeir l'[[argenter]] [[València|valencià]] Pere Bernés, qui al bancal de la part baixa va fer la inscripció: ''Pere Berneç em feu''.

Gràcies a la perfecta integració de l'escultura amb l'esmalt, el retaule de la catedral de Girona es troba entre una de les peces d'[[orfebreria]] gòtica de primera fila europea.

==== Baldaquí ====
[[imatge:357 Catedral de Girona, baldaquí.JPG|thumb|right|Detall del baldaquí d'argent]]
Es completa l'altar major, amb un [[baldaquí]], realitzat d'argent, pagat per l'[[ardiaca]] de [[Besalú]], Arnau Soler, té quatre columnes que ho sostenen i el sostre bombat en arcs rebaixats. Representa al centre la coronació de la Verge envoltada d'[[apòstols]], [[àngel]]s i [[Profeta|profetes]], a més de veure's en un medalló major, la imatge del donant (mort el 1326) a l'entrada del [[Paradís]]. La comtessa [[Ermessenda de Carcassona|Ermessenda]] l'any 1038 va fer donació d'un frontal d'altar d'or que va ser fos a la [[Guerra del Francès]].

==== Cadira episcopal romànica ====
Darrere de l'altar major, en un lloc enlairat damunt un tram d'escales, es troba la cadira episcopal [[romànic]]a de marbre i dita Cadira de Carlemany. És una obra del segle XI què procedeix de l'antic temple romànic. Té estructura massissa, forma cúbica, i està realitzada en marbre dels Pirineus. Presenta a la part frontal que correspon als braços del seient, una ornamentació vegetal amb formes arrodonides i els símbols dels quatre evangelistes. Als laterals està decorada amb arcuacions de mig punt i unes columnetes. Al darrere del respatller de l'època gòtica es troba una figura d'un bisbe acompanyada d'acòlits sota uns arcs apuntats.

La part exterior del setial està ornada amb formes arquitectòniques i vegetals, que combinen amb els símbols dels quatre evangelistes -l'àngel, el lleó, l'àguila i el brau- a la part davantera dels braços. El 1347, quan va ser col·locat a l'indret del presbiteri gòtic que avui ocupa, va esculpir-se la part posterior del respatller, amb un conjunt de figures que representen un bisbe amb gremial -peça de tela originàriament destinada a les cerimònies d'ordenació sacerdotal-, acompanyat de d'un clergue amb capa pluvial i un diaca que li sosté el bàcul, i dos acòlits amb cirials (M. Sureda, op. cit.).

Amb aquesta obra d'art es relaciona una altra llegenda en la que apareix l'emperador franc. Diuen que quan una parella s'hi asseu junta, abans d'un any es casaran. Però si s'hi asseu un home sol, mai no es casarà. Per això aquesta és la cadira del Bisbe i antigament hi feien asseure els seminaristes. Així segur que podrien arribar a ésser capellans.

==== Cor ====
Es té notícia d'un cadirat gòtic fet al principi de la segona meitat del segle XIV amb la participació de l'artista [[Aloi de Montbrai]]. Fent la comparació i l'estudi estilístic de la cadira del bisbe i amb la resta del cadirat es descarta que el Mestre Aloi intervingués en una mica més que a la cadira del bisbe, a més hi ha un document de l'any 1352 on es nomena a Ferrer de Groins que es compromet a acabar el cor de la catedral

Aquest cor desapareix al ser substituït per altre realitzat el segle XVI, segons l'historiador Oliver o segons Pere de Palol al [[segle XVIII]], tal com ho cita Lourdes Fonoyet.refLourdes Fonoyet. ''El Cadirat del Cor de la Catedral de Girona'', ''Lauro'' revista del Museu de Granollers núm. 20, juny de 2001 /ref Francesc Rius diu: A l'arxiu capitular de la catedral també em van mencionar els segles XVII o XVIII com a data probable de la construcció del nou cadirat.

Del cor del segle XIV, solament es conserva a la catedral la cadira episcopal i uns quants respatllers amb figures d'àngels músics tallats.

Quan es va desmuntar el darrer cor, també fou enderrocat el mur d'obra de tres cares que contenía el cadirat al mig de la nau. Va estar guardat uns anys a la catedral fins que a principis dels anys seixanta del [[segle XX]], es va fer càrrec de trenta-quatre respatllers l'historiador i [[notari]] de [[La Garriga]] [[Josep Maurí i Serra]], el qual va crear una [[Fundació Maurí|Fundació-Museu]] a la seva casa particular per exposar-los amb altres peces de la seva extensa col·lecció. Només es conserva la part alta dels respatllers, peces de 70 x 64 cm., la majoria amb dos àngels músics.

br /
centergallery mode=packed-hover
Fitxer:Catedralgirona-cor-3334-01.jpg|Dos respatllers junts.
Fitxer:Catedralgirona-cor-3317-01.jpg|Àngel amb cornamusa.
Fitxer:Catedralgirona-cor-3318-01.jpg|Àngel amb pandereta.
Fitxer:Catedralgirona-cor-3356-01.jpg|Altres figures
/gallery/center

* '''Cadira episcopal gòtica'''.
Hi ha constància d'un contracte amb l'escultor [[Aloi de Montbrai]], amb data 7 de juny de 1351 per la realització de la càtedra episcopal. Té un aspecte profusament decorat, als laterals hi ha unes grans espirals, les de la part alta es troben representats àngels trompeters i a les baixes, al braç esquerre un acòlit s'agenolla davant la Mare de Déu i al braç dret és un bisbe el que s'agenolla davant de la figura de sant Carlemany, el culte del qual fou establert a Girona per Arnau de Montrodon. Al respatller hi ha l'escut dels Montrodon entre formes polilobulades. Al plafó lateral esquerre està representada una escena de l'Epifania.ref Pere Besaran i Ramon, ''Aloi de Montbrai. L'art Gòtic a Catalunya'', 2007, Fundació Enciclopèdia Catalana. ISBN 978-84-412-0892-6 /ref

==== Orgue ====
[[Fitxer:Catedral_de_Girona_-_Nau_central_des_de_darrera_orgue.JPG|thumb|La nau des de darrere l'orgue que apareix al centre]]
L'[[orgue]] actual substituïx a l'orgue anterior a la [[Guerra Civil Espanyola]] construït per Honorat Grinda i per l'escultor Antoni Viladevall entre els anys 1827 i 1830, que fou desmuntat per la comissió de patrimoni de la Generalitat.ref name=orgue[[Enric Mirambell i Belloc|Mirambell, Enric]] (2004), [http://www.raco.cat/index.php/AnnalsGironins/article/view/54524/63482 Capitulars de la Seu; de la postguerra al Concili], als [[Annals de l'Institut d'Estudis Gironins]], 45, pàg. 403-416. Puigvert, Joaquim M. (2006), [http://www.ajuntament.gi/sgdap/docs/conferencies_amgi/puigvert_salvarpatrimoni.pdf Salvar el patrimoni artístic en temps de guerra. L'exemple de la ciutat de Girona (1936-1939)], dins ''Segona República i Guerra Civil a Girona (1931-1939)''. Girona: Ajuntament de Girona, pàg. 141-170. Riuró, Francesc (1986), La lluita per la salvaguarda del Patrimoni artístic, a ''Revista de Girona'', 116, pàg. 44-49. /ref La seua col·locació era molt típica de les [[Abadia|abadies]] angleses, ja que es trobava darrere dels setials presidencials del cor capitular.refJosep Maria Escalona (2000), ''L'orgue a Catalunya: Història i actualitat'', Barcelona: Generalitat Catalana (Lectura i So n.3), pàg. 85. ISBN 84-393-5217-4/ref

Es comença a construir l'any 1941 sent el primer orgue reconstruït de les catedrals catalanes després de la guerra civil. L'any 1943 Salvador Aragonès dóna per conclosa l'obra a falta d'uns petits detalls a causa del retard d'arribada de material des d'[[Alemanya]], efecte de la [[Segona Guerra Mundial]]. La caixa és obra del fuster Serafí Sureda.

És un dels orgues romantico-simfònics més importants de [[Catalunya]]. Té la particularitat que la caixa expressiva afecta tots el [[Teclat (música)|teclats]] i el recitatiu compta amb una segona caixa expressiva (''doble expressió''). Com que tots els cossos sonors són dins la caixa expressiva principal l'orgue no té tubs a la façana encara que té l'espai per col·locar-hi dotze tubs sords (''canonges'').

Es tracta d'un orgue de tres [[Teclat (música)|teclats]] de cinquanta-sis notes i [[Pedaler|pedal]] de trenta notes. La distribució dels teclats és la següent:

* 1r teclat ''Gran Orgue'' de 16' ([[Peu (unitat de longitud)|peus]]) amb tretze registres o jocs.
* 2n teclat positiu de 16' amb onze registres.
* 3r teclat recitatiu de 8' amb vuit registres i doble expressió.
* Pedal de 32' amb set registres la majoria efectius, és a dir utilitzen tubs d'altres registres d'altres teclats de l'orgue.

* Consta de trenta-un ''jocs reals'' i trenta-nou ''efectius'' (la Gran Corneta de V aprofita i fa sonar a la vegada tubs d'altres registres així com el pedal.)
* Compta amb setze combinacions prefixades de reunió de teclats, octaves, etc.

Com les ventalloles (vàlvules) que donen pas a l'aire als tubs són prou més voluminoses que les dels orgues clàssic compta amb dues [[Màquina Barker|màquines Barker]] en el primer i segon teclat, la força de l'organista obre una ventallola que fa que la força de l'aire accioni la resta del mecanisme de l'orgue, evitant un esforç major de l'organista per accionar les vàlvules.refJosep Maria Escalona (2000), Església Catedral Basílica de Santa Maria Assumpta en ''L'orgue a Catalunya: Història i actualitat'', Barcelona: Generalitat Catalana (Lectura i So n. 3), pàg. 119-122. ISBN 84-393-5217-4/ref

=== Vitralls ===
[[imatge:347 Catedral de Girona, vitrall de Sant Pau i Sant Pere.JPG|thumb|Detall del vitrall de Sant Pere i Sant Pau]]
Els [[vitrall]]s més ben documentats de la catedral són el de la representació dels Apòstols de l'any [[1437]] i realitzat per Antoni Tomàs, i el [[renaixement|renaixentista]] de les Sibil·les, els Evangelistes i els Quatre Doctors de l'Església occidental de l'any [[1520]].

La major part dels vitralls medievals no es conserven. Per estudis realitzats amb els fragments, s'ha pogut establir que els més antics eren els del presbiteri, que es creu que foren obrats per un mateix mestre: el ''mestre del presbiteri''. Entre els més destacats hi ha el que representa ''La Dormició de la Mare de Déu''. És un dels que conserva millor el seu aspecte original, format per tres llancetes i una traceria superior en la qual es concentra l'ornamentació del vitrall. Les llancetes consten de tres plafons cadascuna: en el central es representa la Mare de Déu jacent acompanyada per Crist; als plafons laterals es representen les figures dels apòstols; als plafons superiors hi ha la figura de Crist coronant a la seva Mare i dos àngels de genolls.
[[Fitxer:Spain.Girona.Catedral.Atras.2.jpeg|thumb|left|Vista exterior de l'absis amb els vitralls]]
Guillem de Letumgard, de la diòcesi de [[Constança (Alemanya)|Constança]] sembla l'autor dels vitralls de les primeres capelles del costat meridional de la nau. Se sap que es van encarregar al [[Mallorca|mallorquí]] Ramon Gilabert l'any [[1375]] els de les capelles de sant Iu i de santa Magdalena (actualment desaparegut).

Els vitralls de les [[rosassa|rosasses]] del mur del [[presbiteri]], que representen la lluita de [[Sant Miquel Arcàngel|sant Miquel]] contra el [[drac]], van ser realitzats per Francesc Saladriga l'any 1704, com del mateix autor és la rosassa de la façana principal representant l'Assumpció i realitzada l'any 1732. Ambdós treballs van ser restaurats l'any [[2001]].ref [http://www.fcpcrv.com/images/pdf/articulo_8_reunio_tec_2001.pdf Fernando Cortés Pizano, Setembre 2001. Conservación y Restauración de dos vidrieras del siglo XVIII en la Catedral de Girona.]/ref

=== Capelles interiors ===
A la catedral es troben dinou capelles laterals a les quals s'ha d'afegir les nou del deambulatori, cobertes amb volta d'aresta. Com és natural als grans temples, les advocacions han anat variant al llarg del temps, així com l'estil dels seus altars i retaules. 

Les descrivim ordenades en sentit horari i entre unes altres, es troben: 
==== Capella de l'Assumpció o Inmaculada ====
La seva construcció es va iniciar l'any [[1589]] i va ser acabada totalment el [[1708]].
Aquesta capella del [[costat de l'Evangeli]], tot just entrat a la catedral, té el retaule de la [[Immaculada Concepció]], contractat i sufragat pel canonge Cristòfol Rich a [[Pau Costa]] l'any 1714. Molt semblant al de l'[[Anunciació]] del mateix autor, la Immaculada es troba al centre del retaule amb àngels i núvols als seus peus. A la predel·la, les manifestacions a la cova de sant Francesc Xavier moribund. Les imatges de sant Feliu l'africà a la banda dreta i a la banda esquerra hi ha el dubte de si representa a [[sant Ramon de Penyafort]] o a sant Romàref Aurora Pérez Santamaría, ''Escultura Barroca a Catalunya. Els tallers de Barcelona i Vic (1680-1730). Projecció a Girona'' Lleida, 1988, pàg. 257-262. /ref En l'àtic es troba la representació de [[Sant Cristòfol màrtir|sant Cristòfol]] patró del comitent del retaule.

==== Capella de Sant Honorat o Sant Pau ====
Hi ha una imatge de sant Honorat del [[segle XX]].
En aquesta capella es troba el sepulcre del bisbe [[Bernat de Pau]], mort el [[1457]]. D'estil [[arquitectura gòtica|gòtic]], consta de tres compartiments, emmarcats per un [[arc ogival]] amb la figura del Creador i als laterals la Verge i un bisbe sota [[pinacle]]s. El cos central representa la Verge amb el Nen que és adorada pel bisbe Bernat. En la part inferior estan els escuts del bisbe sostinguts per àngels i en el centre un llibre obert amb l'epitafi. El compartiment superior és presidit per la imatge jacent de Bernat de Pau amb la [[mitra]] i [[bàcul pastoral]].

==== Capella dels Sants Doctors ====
Construïda entre els anys [[1452]] i [[1528]], el retaule va ser obrat per l'escultor Joan Merla.refEN el contracte de 1597 apareix la paraula imaginàyre retallada i a sobre la paraula fuster. Això fa pensar que la feina habitual de Merla era construir la part arquitectònica i no les talles. Al contracte es demana que, un cop acabat de formar, faci una talla a mig relleu d'un evangelista per palesar la qualitat exigida. Sembla que no era prou conegut com a escultor, però que va superar la prova. Font: Dora Santamaria. El retaule dels Doctors a la Seu de Girona. /ref És una obra de [[1607]] encarregada per l'ardiaca [[Miquel d'Agullana]], qui signà les capitulacions de la construcció el [[1597]], any de la seva mort. El seu germà i marmessor, l'ardiaca major de la Seu de Girona [[Jaume d'Agullana]], continuarà l'encàrrec així com la reixa que tanca la capella, encarregada el [[1605]] als ferrers de Girona, Miquel i Pere Massanta. D'estil clàssic renaixentista, la seva estructura consta de tres pisos i coronació triangular amb un relleu de [[Sant Miquel Arcàngel|Sant Miquel]] dintre d'una fornícula. Als restants pisos estan disposats també en base de fornícules que contenen els relleus dels [[Doctor de l'Església|sants Doctors de l'Església]] en fusta policromada pel pintor i daurador Pere Martínez de [[Barcelona]].ref[http://www.raco.cat/index.php/AnnalsGironins/article/viewFile/54072/64507 Dora Santamaria. El retaule dels Doctors a la Seu de Girona.] /ref

==== Capella del beat Dalmau Moner, abans de Santa Elisabet ====
Es va acabar la construcció d'aquesta capella cap l'any [[1490]], als seus murs es veuen les teles amb la representació del beat dominic [[Dalmau Moner]]. Tanmateix, el que crida més l'atenció d'aquesta capella és el sepulcre gòtic del bisbe [[Berenguer d'Anglesola]], mort el [[23 d'agost]] de [[1408]] en [[Perpinyà]]. Va ser encarregada la realització del sepulcre a l'escultor [[Pere Oller]] l'any [[1409]] i acabat el [[1411]], que va ser quan es va procedir al trasllat del cos del bisbe. Fou treballat en [[Alabastre (mineral)|alabastre]], amb l'escultura jacent del bisbe amb vestidures i mitra episcopal, envolten el sepulcre unes figures de plorants separades per fines columnes i amb pinacles a sobre d'elles.
[[fitxer:362 Catedral de Girona, reixa de la capella de Tots Sants.JPG|thumb|Reixa de la capella de Tots Sants]]

==== Capella de Tots els Sants ====
Fou construïda l'any 1369. Al seu mur dret hi ha el sepulcre del bisbe Bernat de Vilamarí, realitzat pel mestre d'obres i escultor de la catedral gòtica Jaume Faveran, situat dintre d'una fornícula amb la figura jacent del bisbe vestit amb túnica, mitra i bàcul pastoral. A la part central de la capella està situat un retaule de l'any [[1644]] amb una gran pintura de l'Ascensió del Senyor.

==== Capella dels Sants Iu i Honorat ====
Construïda entre els anys 1347 i 1376.
Fet per l'escultor Joan Torras l'any [[1709]] per encàrrec i pagament del canonge Ignasi Bofill. Consta el retaule d'una gran tela a la part central amb la representació dels sants titulars, una predel·la amb la imatge de la [[Maria Magdalena|Magdalena]] penitent i a l'àtic l'Anunciació. A cada costat als murs de la capella estan les pintures de [[sant Ignasi de Loiola]] i de sant [[Antoni de Pàdua]]. L'acabament d'aquesta obra esdevingué l'any 1731 com està inscrit a la taula de l'altar.

==== Capella de Sant Narcís ====
[[Fitxer:Girona 087.JPG|thumb|El retaule de sant Narcís]]
La capella va ser construïda l'any 1324 i es va consagrar sota l'advocació de [[Sant Andreu apòstol|sant Andreu]]. El retaule de sant Narcís va ser sufragat pel canonge Narcís Font i Llobregat i el seu germà Josep, tant la talla com el daurat. Es va fer l'encàrrec a l'escultor Pau Costa l'any 1710, però es va començar l'obra el 1718 i es va acabar el 1727. Dins d'una gran fornícula es troba la imatge de sant Narcís amb els atributs de bisbe, amb dos àngels als costats, un duent un bàcul i l'altre un llibre, que són els elements representatius d'aquest sant bisbe de [[Girona]]. El retaule consta de parts tallades i altres de pintura dintre de marcs ovalats. En l'àtic es troba [[Sant Andreu apòstol|sant Andreu]] com antic titular de la capella, flanquejada per dues medallons amb santa Teresa i santa Maria de Cervelló. Als murs laterals de la capella hi ha dos grans quadres, el martiri de sant Narcís i el miracle de les mosques. Davant de l'altar i a terra es troba el sepulcre de pedra amb l'escut d'armes de la família Font.

==== Sepulcre de Ramon Berenguer II ====
{{AP|Sepulcres comtals de la catedral de Girona}}
[[Fitxer:Sepulcre de Ramon Berenguer II Catedral de Girona.jpg|thumb|left|Sepulcre de Ramon Berenguer II]]
Entre les capelles de sant Narcís i els Quatre Màrtirs, damunt de l'entrada a la sagristia es troba el sarcòfag de [[Ramon Berenguer II]] Cap d'Estopes, que va ser assassinat l'any [[1082]] quan viatjava de [[Barcelona]] cap a [[Girona]] als boscos d'[[Hostalric]]. 

Enterrat a la galilea de l'antiga catedral romànica, es va traslladar a l'interior del temple per ordre del rei Pere el Cerimoniós l'any [[1385]] i va ser encarregada la realització de la seva nova sepultura a l'escultor Guillem Morell, és representat a vestidures de guerrer i amb relleus del seu escut d'armes a la part frontal del sarcòfag. 
[[Fitxer:Sepulcre romànic d'Ermessenda de Carcassona.jpg|thumb|Sepulcre [[art gòtic|gòtic]] d'Ermessenda de Carcassona, amb una escultura obra de [[Guillem Morell (escultor)|Guillem Morell]]. El seu sepulcre [[romànic]], darrere, és un dels llocs més antics on es veuen els [[senyera Reial|pals vermells sobre fons daurat]] de l'escut comtal de [[Barcelona]].]]
Enfront d'aquest sepulcre al costat d'evangeli de la nau, hi ha el de la seva besàvia la comtessa [[Ermessenda de Carcassona|Ermessenda]], de vegades confosa amb la seva esposa [[Mafalda de Pulla-Calàbria]].

==== Capella dels Sants Màrtirs ====
Situada al [[deambulatori]], va ser fundada pel bisbe Arnau de Montrodon i consagrada el [[1338]]. Té un retaule barroc de l'any [[1679]], amb la representació en pintura dels [[Quatre Sants Màrtirs de Girona]]: Just, Paulí, Germà i Sici, que segons la llegenda van ser martiritzats en temps de l'emperador [[Dioclecià]] ([[284]] - [[305]] dC), aquestes teles es troben emmarcades entre columnes. Sota elles es presenten en talla de fusta escenes dels seus martiris. Sobre l'altar hi ha una arqueta del [[segle XIV]], dels Sants, feta en pedra de Girona i amb esmalts i relleus a la part frontal de la Verge de la Llet i els quatre màrtirs. Damunt d'aquest sarcòfag l'any [[1659]] es van col·locar quatre bustos de talla dels sants descrits. Possiblement també hi ha les relíquies d'altres màrtirs esmentats a les actes de la troballa d'aquestes, com ara [[Amèlia de Girona]].
[[imatge:356 Catedral de Girona, arqueta de la capella dels Sants Màrtirs.JPG|thumb|left|Arqueta de la capella dels Sants Màrtirs]]
A l'esquerra del retaule es troba el sepulcre del bisbe promotor Arnau de Montrodon, mort el [[1345]], amb la imatge jacent amb els atributs de la mitra i el bàcul i emmarcat per dos arcs ogivals, a la part frontal del sarcòfag es desenvolupa el seguici funerari en diverses escenes dividides per arquets gòtics. 

Al mur dret es troba el sepulcre del seu nebot i també bisbe Bertran de Montrodon, mort el [[1384]], posat dintre d'un arcosoli i la figura jacent amb vestidures episcopals. Sobre l'arcosoli a la paret es mostra en pintura uns arcs ogivals a semblança dels de l'anterior sepulcre.

==== Capella dels Dolors o Sant Vicenç ====
Aquesta capella fou construïda entre [[1313]] i [[1319]].
La proposta per la realització del retaule és de [[1717]], però no fou daurat fins al 1736. Al cos central hi ha la imatge de la Pietat coronada amb dotze estrelles, a més es troba a la seva esquerra la representació de santa [[Eulàlia de Barcelona]] i a la dreta sant Vicenç de Paül. A les pintures dels quadres laterals s'hi troba sant Felip Neri celebrant missa i sant Vicenç de Paül predicant atribuïdes a [[Antoni Viladomat i Manalt]] o del seu taller.

==== Capella del Sant Sepulcre ====
[[Fitxer:Crist jacent de D. Fita.jpg|thumb|Crist jacent de Domènec Fita]] 
Edificada entre els anys [[1313]] i [[1321]] sota l'advocació de santa Úrsula i també a les Onze Mil Verges. Al [[Museu d'Art de Girona]] es conserva l'antic retaule d'aquesta capella, realitzat el [[1520]] per [[Joan de Borgonya]]. Al mur del fons hi ha un tapís de la [[Resurrecció]] pertanyent a la col·lecció de Joan Ferrer que entre [[1560]] i [[1565]], va realitzar-ne un total de vuit per les capelles del deambulatori. Es pot veure sobre una llosa de pedra la imatge d'un Crist jacent realitzada per l'escultor gironí [[Domènec Fita]] l'any [959, autor també del [[vitrall]] de la mateixa capella amb el tema de la Resurrecció.

==== Capella del Corpus o del Sagrament ====
El retaule datat de l'any [[1561]] va ser executat la part escultòrica per Antoni Coll, la policromia i daurat per Nicolau Mates i les pintures es van encarregar a l'artista francès, resident a [[Olot]], Pere de la Rocha o Perris. S'observen a la predel·la escenes de la Passió de Crist i a la part central del retaule el [[Sant Sopar]].

==== Capella de Santa Helena ====
[[imatge:349 Catedral de Girona, clau de volta de la capella de Santa Helena.JPG|thumb|right|[[Clau de volta]] de la capella de Santa Helena]]
Construïda l'any [[1329]] i dedicada als sants Joan Baptista i Joan Evangelista. En aquesta capella es conserva el sepulcre original de la [[Ermessenda de Carcassona|comtessa Ermessenda]], morta a Girona l'1 de març de 1057, sent enterrada en un arcosoli de l'antiga galilea als peus de la catedral romànica. L'any 1385 el rei [[Pere el Cerimoniós]] va ordenar el seu trasllat a l'actual capella, i es va encarregar la imatge jacent a l'escultor Guillem Morell, per cobrir el vell sarcòfag de pedra, on encara es conserva la policromia a la part frontal amb nou barres verticals vermelles sobre fons d'or, sent el document més antic que es conserva del blasó de la [[bandera de Catalunya]]. L'escultura presenta unes faccions molt harmòniques i idealitzades amb les mans creuades sobre el cos i el cap reposant sobre un coixí.

==== Capella de Sant Miquel ====
[[Fitxer:Guido Reni 031.jpg|thumb|left|Pintura de [[Guido Reni]], de la qual hi ha una còpia a la capella de sant Miquel]]
Construïda cap a [[1358]], conserva un retaule de l'escultor [[Pau Costa]], realitzat entre 1715 i 1720, segons un llegat del canonge Miquel Català. Emmarcat per dos grans columnes estriades i tallades, es troba a la seva part central una còpia anònima d'un quadre del pintor italià [[Guido Reni]], representant a [[sant Miquel Arcàngel]], la pintura va ser portada personalment pel canonge des de Roma. 

En els murs de la capella es troben pintures representant l'Ascensió de Maria i la Resurrecció de Crist.

==== Capella del Baptisteri ====
La data de la seva construcció va ser l'any [[1470]]. Es troba en ella una [[pila baptismal]] [[renaixement|renaixentista]], encarregada a l'escultor francès Guido de Belljoc, germà del mestre d'obres de la catedral Joan de Belljoc, l'any [[1528]], encara que fou acabada per l'escultor català [[Joan Roig (pare)|Joan Roig]]. Efectuada en pedra nummulítica de Girona, té un metre i mig de diàmetre i amb dotze costats on estan representats els apòstols, dintre d'unes fornícules entre columnetes corínties estriades. La peanya està ornada amb motius fitomòrfics.

==== Capella de Sant Isidor ====
A la seva [[clau de volta]] central es representa les imatges d'un eclesiàstic i un militar, els dos germans Dalmau de Raset, vicari i fundador de la capella i Bernat de Raset, militar, ambdós tenen a la capella el seu sepulcre. La tomba de l'[[ardiaca]] Dalmau mort el [[1452]], és d'estil gòtic flamenc, l'escultura jacent amb hàbit sosté un llibre a les seves mans i està emmarcat dintre d'un arc conopial amb un dosser amb calats, a banda i banda hi ha dues [[columna|columnes]] rematades amb [[pinacle]]s. A la part inferior a manera de [[fris]] es troben unes figures orant i llegint entre els quals hi ha el mateix Dalmau i dos àngels que sostenen l'escut del bisbe. Dalt de tot, trobem dos àngels que conduïxen la seva ànima al cel.
 
==== Capella de l'Anunciació ====
[[Fitxer:Detall central del retaule de l'Anunciació - Catedral de Girona.jpg|thumb|Detall del retaule de l'Anunciació de [[Pau Costa]]]]
Es troba a partir de la porta d'entrada al [[costat de l'Epístola]]. El retaule d'estil barroc, que va ser encarregat l'any [[1710]] pel canonge Jaume Codolar, a l'escultor [[Pau Costa]], finalitzant-lo l'any 1725. S'aprecia al cos principal el tema de l'[[Anunciació]] amb l'arcàngel [[Gabriel]] i els sants Bonaventura i Francesc de Paula a banda i banda, amb una predel·la amb la representació de l'adoració dels pastors. A la part superior es troba sant Jaume a cavall i la representació de les virtuts teologals, la fe, al centre la caritat i l'esperança.

== Museu catedralici ==
Prop de l'entrada principal, dins de la nau a banda esquerra s'accedeix a les sales del museu de la catedral, situades a les antigues dependències del monestir.
[[Fitxer:Tapís de la Creació- Tapís restaurat. Anvers.jpg|thumb|[[Tapís de la Creació]]]]
{{AP|Tapís de la Creació}}
* '''Tapís de la Creació'''. És una de les poques peces tèxtils brodades conservades de l'època romànica, realitzat amb fils de [[llana]] de colors sobre tela de [[lli]], té unes dimensions de 3,58 X 4,50 metres, encara que no està complert i tampoc no està definit el seu origen ni la data de la seva execució, es creu que és de finals del [[segle XI]] o principi del [[segle XII|XII]]. El seu nom es deu a la temàtica de la part principal del tapís. Presidit a la seva part central per la representació del [[Pantocràtor]], dintre d'una orla que està envoltada per una circumferència repartida en vuit parts desiguals que mostren passatges del [[Gènesi]]:
# ''l'esperit de Déu sobre les aigües''
# ''la creació del firmament''
# ''la separació de les aigües''
# ''la creació dels animals''
# ''l'àngel de la llum''
# ''l'àngel de les tenebres''
# ''la creació d'Eva''
# ''Adam buscant un altre home entre els animals del Paradís''

A la part rectangular que l'emmarca a la seva franja superior, la imatge central representa l'[[any]], als seus costats les [[Estació de l'any|estacions]], seguint els [[mes]]os, el [[sol]], i la [[lluna]], els [[rius]] del [[Paradís]], entre altres escenes. Als triangles abans de la circumferència es representen els quatre [[vents]].
* '''Retaule de la Pietat''' de Jaume Cabrera.
[[Fitxer:Girona Cabrera 2.jpg|thumb|esquerra|Detall del '''retaule de la Pietat''' de Jaume Cabrera.]]
[[Fitxer:Emetrius (Meister der Schule von Távara) 002.jpg|thumb|Pàgina del ''Beatus de Girona'']]
* '''[[Beatus de Girona]]'''. Es tracta d'una còpia del [[segle X]] del ''comentari de l'Apocalipsi'' fet pel Beat de Liébana. Escrit en lletra [[visigòtic]]a sobre [[pergamí]], amb més de cent [[miniatura|miniatures]] moltes de pàgina sencera, va ser escrit, segons consta a l'últim foli del [[còdex]] per: presbiterat Sènior i miniaturat per En o Ende i pel presbiterat Emeteri.
* '''Escultura de Carlemany'''. La realització d'aquesta escultura d'alabastre policromada es deu a l'artista [[Jaume Cascalls]] i encara avui és motiu de polèmica. A partir del fet que el bisbe Arnau de Montrodon l'any [[1345]] va instituir el culte a ''Sant [[Carlemany]]'' a la capella dels sants Màrtirs dins la catedral de Girona. Es creu que en realitat representa la imatge de [[Pere III el Cerimoniós]].
* '''Arqueta de Al-Hakam II'''. Realitzada en argent daurat és ornamentada amb motius vegetals amb semblança a l'art [[Califat de Còrdova|califal cordovès]]. Del [[segle X]] és una de les peces més antigues que conserva el museu, sense saber com va arribar a la catedral. Per unes inscripcions, se sap que va ser un regal del [[califa]] [[Al-Hakam II]] al seu fill Hixan II.
* '''Retaule de Santa Magdalena'''. Antigament es trobava situat en una capella de la seu, és d'estil [[renaixement|renaixentista]] i va ser realitzat pel pintor [[Pere Mates]] al segle XVI, s'aprecia a la pintura una gran influència de [[Joan de Borgonya]].
* '''Llitera de la Mare de Déu d'Agost'''. Situada a l'antiga capella de l'Esperança, va ser un encàrrec realitzat a [[Lluís Bonifaç i Massó]] (1730-1786),escultor de [[Valls]], per al costum antic de col·locar una llitera amb una imatge de la Verge jacent al temple durant l'octava de l'Assumpció. D'una gran teatralitat, és d'estil [[barroc]],va ser daurat per Bruno Rigalt de Barcelona, sembla un cadafal amb quatre àngels que sostenen una gran corona daurada amb damassos.ref[http://www.lafesta.com/latramoia/caixa3claus/c3c00019.htm Fotografies de la Llitera de la Mare de Déu]/ref Dintra d'aquesta capella es troba la tomba del bisbe Guillem Ramon Boïl i Mercader mort el [[1532]], en un arcosoli dintre del mur esquerre, amb columnes en ambdós costats i rematat per un frontó triangular el qual es troba el Pare Etern. El sarcòfag de marbre presenta la figura del bisbe jacent amb vestidura pontifical i mitra. Sobre el sepulcre hi ha l'escut d'armes del bisbe. 
* '''[[Retaule de Santa Helena]]'''. El retaule de santa Helena va estar col·locat a l'origen rere l'altar major, a causa de la seva importància dintre de la pintura catalana durant el renaixement del cinc-cents, es va traslladar al museu catedralici. Els seus autors van ser [[Antoni Norri]] i [[Pere Fernández]]. 
* '''Creu de les perles'''. Peça destacable de l'orfebreria dels segle XVI, d'argent daurat amb plaques esmaltades als extrems, al centre de la creu a l'anvers la imatge de Crist crucificat i al revers la imatge de devoció, la Mare de Déu de les Perles. Dissenyada per Pere Joan Palau i realitzada per Antoni Coll a partir l'any [[1503]].ref[http://www.raco.cat/index.php/AnnalsGironins/article/viewFile/54137/63871 Pere Freixas i Camps, Documents per l'art renaixentista català, l'orfebreria a Girona de 1500 a 1550.]/ref

Es guarden d'altres peces, com creus processionals, reliquiaris, tapes de plata repussada d'un evangeliari del segle XIV, una custòdia de Francesc Artau II de l'any [[1430]]-[[1438]].

== Curiositats i llegendes ==
[[Fitxer:Bruja de la catedral de Girona.jpg|thumb|left|La Bruixa de Pedra.]]

=== Bruixa de pedra ===
La Bruixa de pedra és una [[gàrgola]] per desallotjar aigua. Està situada al costat de la torre de Carlemany i és l'única gàrgola amb figura humana.ref name=Sapiensss{{ref-publicació | cognom= Masanés| nom = Cristina| article = L'àngel de Girona| publicació = [[Sàpiens]] | lloc = Barcelona | exemplar = núm. 101 |data = març 2011 | pàgines = p. 63 |issn = 1695-2014}}/ref Segons la llegenda existia una dona que es dedicava a les arts de la [[bruixeria]]. Per demostrar el seu odi a la [[religió]] tenia el costum de llençar pedres contra el temple. Així, un dia, per obra divina, es convertí en pedra i la van col·locar a la catedral perquè de la seva boca no sortissin més malediccions ni renecs, sinó aigua neta de pluja. Existeix una cançoneta popular que diu Pedres tires, pedres tiraràs, de pedra et quedaràs...

=== Sant Carlemany ===
[[Fitxer:Charlemagne_autograph.svg|thumb|Signatura de [[Carlemany]].]] 
Tot i que se sap amb certesa que [[Carlemany]] mai va ser a Girona, es conten nombroses històries sobre ell. Mai va ser canonitzat per l'església, però per ordre de l'emperador alemany [[Frederic Barbarroja]], l'antipapa [[Pasqual III]] sí que ho va fer l'any [[1165]]. A la catedral de Girona i impulsat pel bisbe Arnau Montredó, l'any [[1345]] es va venerar a la capella dels sants Màrtirs una imatge dita de Sant Carlemany, quan a la realitat representava al rei [[Pere el Cerimoniós]], arribant a aconseguir una gran devoció popular.

===Espasa de Carlemany ===
Conten que un dia, Carlemany va pujar al cim del [[campanar]] romànic (la Torre de Carlemany) per contemplar la ciutat i des d'allí li va caure l'espasa al centre del [[claustre]] que estava nevat, encara que els seus soldats van estar buscant-la, no la van trobar, ja que amb la força de la caiguda s'havia clavat a terra. Conten que encara segueix enfonsant-se fins que arribi al centre de la [[Terra]] i la parteixi en dues, que serà quan sigui la fi del món.

=== Falcó de pedra ===
Hi ha una imatge d'un [[falcó]] de pedra a les [[arquivolta|arquivoltes]] de la porta de sant Miquel de la catedral, que té una curiosa llegenda. En una cacera, [[Ramon Berenguer II]] Cap d'Estopes, va ser ferit de mort en presència del seu falcó. Van dur el seu cos a la catedral de Girona i durant la cerimònia religiosa el falcó no va parar de revoltar per sobre del seu germà bessó [[Berenguer Ramon II]]. Per desig del vescomte [[Ramon Folc I de Cardona]] es va formar un judici per acusar-lo de la mort del seu germà, sense que ningú més tingués l'atreviment d'acusar al comte, fins que obrint les finestres de la sala va entrar el falcó i es va posar sobre el cap de l'acusat arrabassant-li la corona. Tots van creure que era un senyal diví per fer justícia. A partir de llavors va ser apel·lat com el Fratricida, el qual després d'aquest judici va passar el comtat al fill de Cap d'Estopes, [[Ramon Berenguer III]].

== Vegeu també ==
* [[Llista de mestres de capella de la catedral de Girona]]
* [[Galceran Albanell]]
* [[Francesc Dorca]] (1737-1806), fou un erudit canonge d'aquesta seu.

== Referències ==
{{referències|2}}

== Bibliografia ==
* [[Xavier Barral i Altet]], ''Les Catedrals de Catalunya'', 1994, Barcelona, [[Edicions 62]] ISBN 84-297-3823-1
* [[Xavier Barral i Altet]], ''Vitralls Medievals de Catalunya'', 2000, Barcelona, Lunwerg Editores, Institut d'estudis Catalans, ISBN 84-7782-626-9
* Volum 5, ''Art de Catalunya'', 1999, Barcelona. Edicions L'Isard ISBN 84-89931-14-3
* [[Joaquim Nadal i Farreras]], ''La Catedral de Girona'', Ajuntament de Girona. 2002, Lunwerg Editores ISBN 84-7782-939-X
* {{ref-publicació | cognom=Pérez| nom = Aurora| article = El retaules barrocs de la Catedral | publicació = Girona a l'Abast | lloc = Girona| exemplar = | data = 14 de març de 1991 | pàgines = p. 78 |issn =|url=http://www.girona-abast.com/_cartells/Abast_IV-V-VI.pdf}}
* Ramos, M. Lluïsa, ''Catedrals monestirs i grans edificis religiosos'', 2005 Barcelona, SGIT Geoestel SA ISBN 84-96295-15-X

== Enllaços externs ==
{{Projectes germans|commons=Catedral de Girona}}
* [http://www.catedraldegirona.org/ Pàgina web oficial de la catedral de Girona]
* [http://www.bisbatgirona.cat/ Pàgina web oficial del Bisbat de Girona]
* [http://www.monestirs.cat/monst/girones/gi11mari.htm Monestirs de Catalunya. Catedral]
* [http://www.mapfactory.net/mapa_girona.php?id=687i=1 Mapa de situació de la Catedral de Girona]

{{Monestirs de canonges agustinians}}
{{Catedrals i diòcesis catalanes}}
{{Set Meravelles de Catalunya}}
{{Article de qualitat}}
{{coord|41|59|15|N|02|49|35|E|region:ES-CT_type:landmark|display=title}}
[[Categoria:Articles de qualitat d'art]]
[[Categoria:Esglésies de Girona]]
[[Categoria:Catedrals romàniques de Catalunya|Girona]]
[[Categoria:Catedrals gòtiques de Catalunya|Girona]]
[[Categoria:Panteons i tombes de sobirans de territoris de la Corona d'Aragó|Catedral de Girona#Interior#Capelles interiors#Sepulcre de Ramon Berenguer II]]
[[Categoria:Monuments històrics de Girona]]</text>
      <sha1>lv5twzbu64leexvxhiayaxdbnt3ca3c</sha1>
      <model>wikitext</model>
      <format>text/x-wiki</format>
    </revision>
  </page>